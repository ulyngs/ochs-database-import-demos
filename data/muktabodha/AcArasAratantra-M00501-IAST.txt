####################################################
MUKTABODHA INDOLOGICAL RESEARCH INSTITUTE
Use of this material (e-texts) is covered by Creative Commons license BY-NC 4.0
Catalog number: M00501
Uniform title: ācārasāratantra
Main title: ācārasāratantram
Secondary title: haṭhapradīpakā
Secondary title: samayācāra
Author : svātmārāma
Manuscript : NGMCP 3-325 Reel B 116/8

Description: 
The manuscript contains 4 chapters of the haṭhapradīpakā   followed by the acārasāratantra which teachs a form of extreme Kaulism called cīnācāra.   This is followed by a tract of 300 verses called samayācāra .    Followed by a hymn to a goblet of wine used in this Kaula ritual attributed to the rudrayāmala . Then the ulūkalpa


Notes: 
Data entered by the staff of Muktabodha under the supervision of Mark S. G. Dyczkowski.

Revision 0:     August 14 2021.

Internet publisher : Muktabodha Indological Research Institute
Publication year : 
Publication city : 
Publication country : India
####################################################



32)

* * * * ścalaulyaṃ ca ṣaḍbhiryogo vinaśyati || 15 || 

utsāhāt sāhasādhairyāt tatvajñānāśca niścayāt |
janasaṃgaparityāgāt ṣaḍbhiryogaḥ prasidhyati || 16 ||

vasiṣṭhādyaiśca munibhirmatsyendrādyaiśca yogibhiḥ |
aṃgīkṛtānyāsanāni kathyaṃte kāni cinmayā || 17 ||

haṭhasya prathamāṃ gatvā dāsanaṃ pūrvamucyate |
tat kuryādāsanasthairyamārogyaṃ cāṃgalāghavaṃ || 18 ||

jānūrdhvoraṃtare samyak kṛtvā pādatale ubhe |
ṛjukāyaḥ samāsīta svastikaṃ tat pracakṣyate || 19 ||

savye dakṣiṇagulphaṃ tu pṛṣṭhapārśve niyojayet |
dakṣiṇe tu tathā savyaṃ gomukhaṃ gomukhaṃ yathā || 20 ||

ekaṃ pādaṃ tathaikasmin vinyasyoruṇi saṃsthitaṃ |
itarasmistathā coruṃ vīrāsanamitīritaṃ || 21 ||

guḍaṃ nivadhya gulphābhyāṃ vyutkrameṇa samāhitaḥ |
kūrmāsanaṃ bhavedetaditi yogavido viduḥ || 22 ||

padmāsanaṃ tu saṃyojya jānūrvoraṃtare karau |
vinyasya bhūmau saṃsthāpya vyomasthaḥ kukkuṭāsanaṃ || 23 ||

kukkuṭāsanavaṃdhastho dorbhyāṃ saṃvadhyakaṃdharaṃ |
śeve kūrmavaduttānametaduttānakūrmakaṃ || 24 ||

pādāṃguṣṭau tu pāṇibhyāṃ gṛhītvā śravaṇāvadhi |
dhanurākarṣaṇaṃ kṛtvā dhanurāsanamīritaṃ || 25 ||

vāmorumūlārpitadakṣapādo jānvorbahirveṣṭita dakṣadoṣṇā |
pragṛhya tiṣṭhan parivartitāṃgaḥ śrīmatsyanāthoditamāsanaṃ syāt || 26 ||

matsyendrapīṭhaṃ jaṭharapracaṃpipracaṃḍarunmaṃḍalakhaṃḍanāstraṃ |
abhyasya tāṃ kuṃḍalinīṃ pravodhaṃ daṃḍasthiratvaṃ ca dadāti puṃsāṃ || 27 
||

prasārya pādau bhuvi daṇḍarūpau dorbhyāṃ ca pāda dvitayaṃ gṛhītvā |
jānū parinyastalalāṭa deśoviśedidaṃ paścimatā na vāhuḥ || 28 ||

33a)

iti paścimatā na māsanāgryaṃ pavanaṃ paścimavāhanaṃ karoti |
udaraṃ jaṭharānalasya kuryādudare kārśpamarogatāṃ ca puṃsāṃ || 29 ||

dharāmavaṣṭabhya karasthalābhyāṃ tatkūrparasthāpita nāmi pārśvaḥ |
uccāsanodaṃḍa vadutthitaḥ khemāyūra metatpravadaṃti pīṭhaṃ || 30 ||

harati sakalarogānāśu gulmodarādīnabhi bhavati ca doṣānāsanaṃ śrīmayūraṃ 
|
bahukadaśana bhuktaṃ bhasmakuryādaśeṣe janayati jaṭharāgni jārayet 
kālakūṭaṃ || 31 ||

uttāna śavavadbhūmau śayanaṃ tu śavāsanaṃ |
sarvāsana bhrāṃti haraṃ citta vibhrāṃti sādhanaṃ || 32 ||

caturāśītyāsanāni śivena kathitāni tu |
tebhyaścatuṣkamādāya sārabhūtaṃ vravīmyahaṃ || 33 ||

siddhaṃ padmaṃ tathā bhadraṃ siṃhaṃ ceti catuṣṭayaṃ |
śreṣṭhaṃ tatrāpi ca sakhe tiṣṭha siddhāsane sadā || 34 ||

siddhāsanaṃ ||

yonidvārakamaṃghri mūlaghaṭitaṃ kṛtvā dṛḍhaṃ trinyase meḍhre 
pādamayaikameva hṛdaye dhṛtvāsanaṃ vigrahaṃ |
sthāṇuḥ saṃyamitendriyo caladṛśāpaśyedbhruvoraṃtaraṃ caitanmokṣakapāṭa 
bhedajanakaṃ siddhāsanaṃ procyate || 35 ||

matāṃtare ||

meḍhrādhaḥ parivinyasya vāmagulphaṃ tayopari |
gulphāṃtaraṃ ca nikṣipya siddhāsanamidaṃ bhavet || 36 ||

pūrvoktameva matsyendra stanaṃ etasiddhāsanaṃ prāhuranyevajñāsanaṃ viduḥ 
|
muktāprāṇaṃ vadatyanye prāhurguptāsanaṃ pare || 37 ||

yameṣvevamitāhāramahiṃsā niyameṣvapi |
mukhyaṃ sarvāsaneṣvekaṃ siddhāḥ siddhāsanaṃ viduḥ || 38 ||

caturāśīti pīṭheṣu siddhameva sadābhyaset |
dvāsaptati sahasreṣu suṣumṇāmiva nāḍiṣu || 39 ||

33b)

ātmadhyāyī mitāhārī yāvad dvādaśa vatsaraṃ |
sadā siddhāsanābhyāsādyoginīpyaṃti māpnuyāt || 40 ||

śramadairvahubhiḥ pīṭhaiḥ kiṃ syāt siddhāsane sati |
prāṇānile sāvadhānaṃ vaddhe kevala kuṃbhataḥ || 41 ||

utpadyate nirāyāsā svayamevonmanīyathā |
athekasminneva dṛḍhaṃ vaddhe siddhāsane sadā || 42 ||

vaṃdhatrayamanāyāsāt svayamevopajāyate |
nāsanaṃ siddhasadṛśaṃ na kuṃbhaḥ kevaloyamaḥ |
na khecarī samā mudrā na nāda sadṛśolayaḥ || 43 ||

atha padmāsanaṃ ||

vāmārūpari dakṣiṇaṃ ca caraṇaṃ saṃsthāpya vāmaṃ tathāyāmyorūpari 
paścimena vidhinā dhṛtvā karābhyāṃ dṛḍhaṃ |
aṃguṣṭho hṛdaye nidhāya civukaṃ nāsāgramālokayedetadvyādhi 
vināśakāriyamināṃ padmāsanaṃ procyate || 44 ||

matāṃtare tu ||

uttānau caraṇau kṛtvā ūrusaṃsthau prayatnataḥ |
ūru madhye tayottānau pāṇī kṛtvā tato dṛḍhau || 45 ||

nāsāgre vinyasedrāja daṃtamūlaṃ ca jihvayā |
uttabhya civukaṃ vakṣasphacchāpya pavanaṃ śanaiḥ || 46 ||

idaṃ padmāsanaṃ proktaṃ sarvavyādhi vināśanaṃ |
durlabhaṃ yena kenāpi dhīmatā labhyate bhuvi || 47 ||

paścāduktaṃ matsyendramaṃtaṃ ||

kṛtvā saṃghaṭitau karau dṛḍhataraṃ padhvā?tu padmāsanaṃ |
gāṃḍhaṃ vakṣasi saṃnidhāya civukaṃ dhyānaṃ ca taccaitasi ||

vāraṃvāramapānamūrddhamanilaṃ proccālayan pūrayan muṃcan 
prāṇāmupaiti vodhamatulaṃ śaktipramāvādataḥ || 48 ||

padmāsana sthito yogī nāḍī dvāreṣu pūrayet |
mārutaṃ dhārayedyastu samukto nātra saṃśayaḥ || 49 ||

atha siṃhāsanaṃ ||

gulphau ca vṛṣanasyādhaḥ śīvanyāḥ pārśvato nyaset |
dakṣiṇe savyagulpha ca dakṣagulphaṃ ca savyake || 50 ||

34a)

hastau jānostu saṃsthāpya svāṃgulīḥ saṃprasārya ca |
vyātta vaktro nirīkṣena nāsāgaṃ susamāhitaḥ || 51 ||

siṃhāsanaṃ bhavedetat pūjitaṃ yogibhiḥ sadā |
vaṃdhasya saṃdhānaṃ kurute cāsanottamaṃ || 52 ||

atha bhadrāsanaṃ || 

gulphau ca vṛṣaṇasyādhaḥ sīvanyāḥ pārśvayoḥ kṣipet |
pārśvapādau ca pāṇibhyāṃ dṛḍhaṃ vadhvā suniścalaṃ || 53 ||

bhadrāsanaṃ bhavedetat sarvavyādhivināśanaṃ |
gorakṣāsanamidaṃ vai prāhuste siddhayoginaḥ || 54 ||

evamāsana vaṃdhyeṣu yogīndro vijitaśramaḥ |
athābhyasennāḍi śuddhaṃ mudrādi pavana kriyāṃ || 55 ||

āsanaṃ kuṃbhakaścitraṃ mudrāsvīkaraṇaṃ tathā |
atha nādānusaṃdhānamabhyāsānukramo haṭhe || 56 ||

brahmacārī mitāhāro yogīyogaparāyaṇaḥ |
avdādūrdhvaṃ bhavet siddho nātrakāryāvicāraṇā || 57 ||

susnigdha madhurāhāra caturthāṃśa vivarjitaṃ |
bhujyate śivasaṃprītyai mitāhāraḥ sa ucyate || 58 ||

kaṭvamlatiktalavaṇoṣṇaharītathā śāka sauvīra tailatilasarṣapamatsyamaghāḥ |
ājādi māṃsadadhitakra kulacchakolapipākahiṃgulasunāghame pathyamāhuḥ || 
59 ||

bhojanaṃ sahita viṃdyā punarapyuṣṭī kṛtaṃ rūkṣaṃ |
atilavaṇāsavapalalaṃkadaśanaśākotkaṭapiṣṭaṃ || 60 ||

varjaye durjana prītiṃ vahnistrīpathi sevanaṃ |
prātaḥ snānopavāsādi kāyaṃ kleśa vidhiṃ tathā || 61 ||

godhūmaśāliyavaṣaṣṭika śobhanānnaṃ kṣīrājya khaṃḍanavanīta 
sitāmadhūni |
śuṃṭhī phaṭolaphalakādi ca paṃcaśākaṃ mudrādi gavyamuditaṃ ca yamīndra 
pathyaṃ || 62 ||

34b)

miṣṭaṃ sumadhura snigdhaṃ gavyaṃ dhātu prapoṣakaṃ |
manobhilaṣitaṃ yogyaṃ yogī bhojanamācaret || 63 ||

yuvāvṛddhoti vṛddho vā vyādhito durvalopi vā | 
abhyāsāt siddhimāpnoti sarvayogeṣvataṃdritaḥ || 64 ||

pīṭhāni kuṃbhakaścitrā divyāni karaṇāni ca |
sarvopyayaṃ haṭhābhyāso rājayoga phalāvadhiḥ || 65 ||

iti svātmārāmayogīndraviracitāyāṃ haṭhapradīpakāyāṃ 
yamaniyamāsanopadeśalakṣaṇo nāma prathamopadeśaḥ ||


athāsane dṛḍhe yogīvasīhi namitāśanaḥ |
gurūpadiṣṭamārgeṇa prāṇāyāmān samabhyaset || 1 ||

cale vāte calaṃ sarvaṃ niścale niścalaṃ tathā |
yogī sthāṇutvamāpnoti tato vāyuṃ nirodhayet || 2 ||

jñānaṃ kuto manasi jīvati devi yāvat prāṇopi jīvati mano mriyatena tāvat |
prāṇaṃ mano dvayamiti pralayaṃ nayeta mokṣaṃ tu gacchati naro na kathaṃ 
cidanyaḥ || 3 ||

yāvadvāyuḥ sthiro dehe tāvajjīvitamucyate |
maraṇaṃ tasya niḥkrāṃtistanovāyuṃ nirodhayet || 4 ||

malākulāsu nāḍīṣu māruto naiva madhyagaḥ |
kathaṃ syādunmanī bhāvaḥ kāyasiddhiḥ kathaṃ bhavet || 5 ||

 buddhimeti yadā sarvaṃ nāḍīcakraṃ malākulaṃ |
tadaiva jāyate yogī prāṇasaṃgrahaṇe kṣamaḥ || 6 ||

prāṇābhyāsaṃ tataḥ kuryān nityaṃ sātvikayādhiyā |
yathā suṣumṇā nāḍīsthā malāśeṣaṃ prayāṃti ca || 7 ||

vaddha padmāpadmāsano yogī prāṇaṃ caṃdreṇa pūrayet |
dhārayitvā yathāśaktirbhūyaḥ sūryeṇa recayet || 8 ||

vidhivat kuṃbhakaṃ kṛtvā punaścaṃdreṇa recayet || 9 ||

35a)

yena tyajet tena pūrvaṃ dhārayedanirodhataḥ |
recayecca tatonyevaśanaireva na vegataḥ || 10 ||

prāṇaṃ cediḍayā pivenniyamitaṃ bhūyo'nyayā recayet |
pītvā piṃgalayā samīraṇamatho vaddhvā tyajedvāmayā || 11 ||

sūryācaṃdramasoranena vidhinābhyāsaṃsamātanvaṃtāṃ |
śuddhānāḍī gaṇā bhavati yamināṃ māsatrayādūrdhvataḥ || 12 ||

prātarmadhyadine sāyaṃ madhyarātre ca kuṃbhakān |
śanairaśīti paryaṃtaṃ caturvāraṃ samabhyaset || 

kanīyasī bhavet svedakaṃpo bhavati madhyame |
uttiṣṭhatyuttame prāṇarodhe padmāsanaṃ mahuḥ || 13 ||

jalena śramajātena gātramardanamācaret |
dṛḍhatā laghunā vāpi tena gātrasya jāyate || 14 ||

abhyāsakāle prathame śastaṃ kṣīrājya bhojanaṃ |
tatobhyāsedṛḍhībhūtena tathā niyamagrahaḥ || 15 ||

yathā siṃhogajovyāghro bhavedvaśya śanaiḥ śanaiḥ |
tathaiva sādhito vāyuranyathā haṃti sādhakaṃ || 16 ||

prāṇāyāmena yuktena sarvarogakṣayo bhavet |
ayuktābhyāsa yogeṇa sarvarogasamudbhavaḥ || 16 ||

hikkā śvāsaśca kāśaśca śirakarṇākṣi vedanā |
bhavaṃti vividhā doṣāḥ pavanasya vyatikramāt || 17 ||

yuktaṃ yuktaṃ tyajedvāyuṃ yuktaṃ yuktaṃ ca pūrayet |
yuktaṃ yuktaṃ ca vadhnīyādevaṃ śuddhimavāpnuyāt || 18 || 

yadā tu nāḍī śuddhiḥ syāt tadā cihnāni vāhyataḥ |
kāyasya kṛśatākāṃtistadājāyata niścitaṃ || 19 ||

yatheṣṭaṃ dhāraṇaṃ vāyoḥ analasya pradīpanaṃ |
nādābhivyaktirārogyaṃ jāyate nāḍi śodhanāt || 20 ||

medaśleṣmādi saṃpūrṇaḥ ṣaṭkarmāṇi samācaret |

35b)

anyastu nācaret tāni doṣāṇāṃ samabhāgikaḥ || 21 ||

dhautirvastiśca nītiśca trāṭakaṃ naulikā tathā |
kapāli bhāti caitāni ṣaṭkarmāṇi pracakṣate || 22 ||

karmaṣaṭkamidaṃ proktaṃ ghaṭaśodhanakārakaṃ |
vicitraguṇasaṃdhāyi pūjaye stuti puṃgavaiḥ || 23 ||

tatradhauti ||

caturaṃgulavistāraṃ vastrāṃsanairgraset |
tataḥ pratyāhareccaitaduditaṃ dhauti karma tat || 24 ||

kāsaḥ śvāsaḥ plīhakuṣṭaṃ kapharogāśca viṃśati |
dhauti karma prabhāvena gacchaṃtyeva na saṃśayaḥ || 25 ||

atha vasti ||

nābhidadhnajale pāna nyastanālotkaṭāsanaḥ |
ādhārākuṃcana kuryā kṣālanaṃvasti karmakṛt || 26 ||

gulmaplīhodaraṃ vāpi vātapittakaphodbhavā |
vastikarmaprabhāveṇa vāryaṃte sa kalāmayāḥ || 27 ||

dhātviṃdriyātaḥ karaṇapramodaṃ dadyācca kāṃtiṃ dahanapradīptiṃ |
aśeṣa doṣopacayaṃmihanyādabhyasya mānaṃ jalavasti karma || 27 ||

udaragatapadārthaśuddhamaṃtī pavanamapānamudīrya kaṃṭhanāle |
kramaparicaya vaśya vāyumārgā gajakaraṇīti gadyate haṭhajñaiḥ || 28 ||

athanitī sūtraṃ vitasti susnigdhaṃ nāsānāle praveśayet |
naśāmukhānnirgamayeccaiṣānīti siddhairnigadyate || 29 ||

kapālaśodhanī kaṃṭhaddivyadṛṣṭi pradāyinī |
jānūrdhvajātarogaughaṃ jagatyāśu satīnati || 30 ||

atha trāṭaka ||

nirīkṣenniścala dṛśā sūkṣmaṃ lakṣaṃ samāhitaḥ |
aśru saṃpātaparyaṃtamācāryaistrāṭakaṃ smṛtaṃ || 31 ||

moṭakaṃ netrarogānāṃ taṃdrādīnāṃ kapāṭakaṃ |
yatnataḥ trāṭakaṃ gopyaṃ yathā hāṭakapeṭakaṃ || 32 ||

atha nauliḥ ||

36a)

āmaṃdāvartavegena tuṃdaṃ savyāpasavyataḥ |
natāṃso bhramayed deṣānauligauḍaiḥ prakāśyate || 33 ||

maṃdāgni saṃdīpana pācanādi saṃdhāyikānandakarī sadaiva |
aśeṣadoṣāmaya śoṣaṇī ca haṭhakriyā mauliriyaṃ ca naulī || 34 ||

atha kapālabhāti ||

bhastrevalohakārasya recapūrau sa saṃbhramau |
kapālabhātī vikhyātā kaphadoṣo viśoṣiṇī || 35 ||

ṣaṭkarma nirgatasthaulya kaphamedomalānūjayet |
prāṇāyāmaṃ tataḥ kuryādanāyāsena sidhyati || 36 ||

prāṇāyāmaireva dṛḍhaṃ prabhuṣyaṃti malā iti |
ācāryāṇāṃ tu keṣāṃ cidanyat karma na saṃmataṃ || 37 ||

brahmādayopi tridaśāḥ pavanābhyāsa tatparāḥ |
abhūvannaṃtakabhayāstasmāt pavanamabhyaset || 39 ||

vahvāmayopi nāpnoti pavanābhyāsa tatparaḥ |
samanaskoṃtakabhayaṃ tasmāt pavanamabhyaset || 40 ||

yāvadvaddho maruddehe tāvaccittaṃ nirāśrayaḥ |
yāvat paścodbhruvormadhyaṃ tāvat kālabhayaṃ kutaḥ || 41 ||

vidhivat prāṇasaṃpākairnāḍī cakre viśodhite |
suṣumṇā vadanaṃ bhitvā mukhādviśati mārutaḥ || 42 ||

mārute madhyasaṃcāre manaḥ sthairyaṃ prajāyate |
yo manaḥ susthirī bhāvaḥ saiṣāvasthā manonmanī || 43 ||

tatsiddhaye vidhānajñaścitrān kurvīta kuṃbhakān |
vicitra kuṃbhakābhyāsādvicitrāṃ siddhimāpnuyāt || 44 ||

sūryabhedanamujjāyī sītkārī śītalī tathā |
bhastrikā bhramarī mūrchā kevalaścāṣṭakuṃbhakāḥ || 45 ||

pūrakāṃte ca kartavyo vaṃdho jālaṃdharābhidhaḥ |
kuṃbhakāṃte recakādau kartavyaḥ sūḍiyāṇakaḥ || 46 ||

ādhārā kuṃcanenāśu kaṃṭhasaṃkocane kṛte |
madhye paścimatānena syāt prāpyo brahmanāḍigaḥ || 47 ||

36b)

apāna mūrdhvamucchāpya prāṇaṃ kaṃṭhādadho nayet |
yogījarā vinirmuktaḥ ṣoḍaśīvayasā bhavet || 48 ||

tatra sūryabhedanaṃ ||

asane sukhade yogī vadhvā vajrāsanaṃ tataḥ |
dakṣanāḍyā samākṛṣya bahisthaṃ pavanaṃ śanaiḥ || 49 ||

ākeśādānakhāgrācca nirodhāvadhi kuṃbhayet |
tataḥ śanairvāmanāḍyā recayet pavanaṃ śanaiḥ || 50 ||

kapālaśodhanaṃ vātadoṣaghnaṃ kṛmidoṣanut |
punaḥ punaridaṃ kāryaṃ sūryabhedenamuttamaṃ || 51 ||

athojāyī ||

mukhaṃ niyamya nāḍī syāmāṃ kṛṣyapavanaṃ śanaiḥ |
yathālagati kaṃṭhāttu hṛdayāvadhi sasvanaṃ || 52 ||

pūrvavat kuṃbhavat prāṇaṃ recayediḍayā tataḥ |
śleṣadoṣaharaṃ caivaṃ dehānalavivardhanaṃ || 53 ||

nāḍījalodrā dhātu gata doṣa vināśanaṃ |
gacchatāṃ gacchatāṃ kāryamujjāpyākhyaṃ tu kuṃbhakaṃ || 54 ||

atha sītkārī ||

chikāṃ dadyāt sadā vaktre ghrāṇe caiva vijṛṃbhakāṃ |
evamabhyāsa yogena kāmadevo dvitīyakaḥ || 55 ||

yoginīcakra sāmānya sṛṣṭisaṃhārakārakaḥ |
na kṣudhā na tṛṣā nidrā naivālasya prajāyate || 56 ||

bhavet svacchaṃda dehastu sarvopadravavarjitaḥ |
anena vidhinā nityaṃ yogīṃdro bhuvimaṇḍale || 57 ||

evamevokta gorakṣeṇa rasanā tālumūlena yaḥ prāṇaṃ satataṃ pivet |
aṣṭhāddūrdhva bhavet tasya sarvaroga parikṣayaḥ || 58 ||

atha śītalī ||

jihvayā vāyumākṛṣya pūrvavat kuṃbhakādanu |
śanaistu ghrāṇaraṃdhrābhyāṃ recayedanilaṃdhiyā || 59 ||

gulmaplīhādikān doṣān jvarapittaṃ kṣudhāṃ tṛṣā |
viṣāṇī śītalīnāma kuṃbhakāyaṃ nihaṃti ca || 60 ||

atha bhastrikā ||

37a)

ūrvoru recayeddhattenobhe pādatale yadā |
padmāsanaṃ bhavet samyak sarvapāpa pranāśanaṃ || 61 ||

samyak padmāsanaṃ vadhvā samagrīvodaraḥ sudhīḥ |
mukha niyamya yatnena prāṇaṃ ghrāṇena recayet || 62 ||

yathā lagati hṛtkaṃṭha kapole sasvanaṃ tataḥ |
vegena pūrayet kiṃciddhṛdayāvadhi mārutaṃ || 63 ||

punarvirecayet tadvat pūrayecca punaḥ punaḥ |
yathaivalohakārāṇāṃ bhastrāvegeṇa cālpate || 64 ||

yathodaraṃ bhavet pūrṇaṃ pavanena tathā laghuḥ |
dhārayennāsikāṃ madhya tarjanībhyāṃ vinā dṛḍhaiḥ || 66 ||

kuṃbhakaṃ pūrvavat kṛtvā recayediḍayānilaṃ |
vātapittaśleṣmaharaṃ dehānalavivardhanaṃ || 67 ||

kuṃḍalī vodhanaṃ sarva doṣaghnaṃ sukhadaṃ śubhaṃ |
brahmanāḍī mukhāṃtastha kaphādyārgalanāśanaṃ || 68 ||

guṇatrayasamudbhūtaṃ graṃthitrayavibhedakaṃ |
viśeṣeṇa tu kartavyaṃ bhastrākhyaṃ kuṃbhakaṃ tvidaṃ || 69 ||

atha bhramarī || 

vegoghoṣaṃ pūrakaṃ bhṛṃganādaṃ bhṛṃgīnādaṃ recakaṃ 
maṃdamaṃdaṃ |
yogīṃdrāṇāmevamabhyāsa yogāccittejātākā cidānaṃdamūrchā || 70 ||

atha mūrchā ||

pūrakāṃte gāḍhataraṃ vadhvā jālāṃdharaṃ śanaiḥ |
recayen mūrchanākhyeyaṃ manomūrchā sukhapradā || 71 ||

aṃtaḥ pravartitā dhīrāmārutā pūritodaraḥ |
payasyagādhepi sukhāt plavate padmapatravat || 72 ||

atha kevalakuṃbhakaḥ ||

prāṇāyāma tridhā prokto rece pūraka kuṃbhakaiḥ |
sahitaḥ kevalaśceti kuṃbhako vividho mataḥ || 73 ||

recakaḥ sapūrakaḥ kārya śanai sahita kuṃbhakaḥ |
yāvat kevalasiddhiḥ syāt tāvadevaṃ samabhyaset || 74 ||

recakaṃ pūrakaṃ muktvā sukhaṃ yadvāyu dhāraṇaṃ |

37b)

prāṇāyāmo yamityuyuktaḥ savai kevalakuṃbhakaḥ || 75 ||

kevale kuṃbhake siddhe reca pūraka varjite |
na kiṃtu durlabhaṃ tasyā triṣu lokeṣu vidyate || 76 ||

śaktaḥ kevala kuṃbhena yatheṣṭaṃ vāyudhāraṇaṃ |
rājayogapadaṃ samyak labhate nātra saṃśayaḥ || 77 ||

haṭhaṃ vinārājayogo rājayogaṃ vinā haṭhaḥ |
na sidhyaṃti tato yugmamāniḥṣyanteḥ samabhyaset || 78 ||

kuṃbhitaḥ prāṇarecāṃte kuryāccitaṃ nirāmayaṃ |
evamabhyāsa yogena rājayogapadaṃ vrajet || 79 ||

kuṃbhakāt kuṃḍalī bodha kuṃḍalī bodhato bhavet |
anargalā suṣumnā ca haṭhasiddhiśca jāyate || 80 ||

vapuḥ kṛśatvaṃ vadane prasannatā nāḍī sphuṭatvaṃ nayane ca nirmale |
arogatā viṃdujayogni dīrghatā bhaveyuretāni kṛtetra kuṃbhake || 81 ||

ityātmārāmayogīndraviracitāyāṃ haṭhapradīpikāyāṃ 
citrakuṃbhakaprāṇāyāmalakṣaṇaṃ nāmādvitīya upadeśaḥ || 


sa śailavana dhātrīṇāṃ yathādhāro hi nāyakaḥ |
sarveṣāṃ yogataṃtrāṇāṃ tathāraudho hi kuṃḍalī || 1 ||

suptāguru prasādena yena jāgarti kuṃḍalī |
tadā sarvāṇi padmāṇi bhidyate graṃthayopi ca || 2 ||

prāṇasya śūnyapadavī tathā rājapathāyate |
yata cittaṃ nirālambaṃ tathā kālasya vaṃcanaṃ || 3 ||

tasmāt sarvaprayatnena pravādhayitumīśvarīṃ |
brahmadvāramukhe suptāṃ mudrābhyāsaṃ samabhyaset || 4 ||

mahāmudrāmaḍā vaṃdho mahāvedhaśca khecarī |
ūḍīyāṇo mūlavaṃdho vaṃdhojālaṃ dharābhidhaḥ || 5 ||

karaṇī viparītākhyā vajrolī śakticālanaṃ |
idaṃ hi mudrā daśakaṃ jarāmaraṇanāśakaṃ || 6 ||

38a)

ādināthoditaṃ samyagaṣṭaiśvarya pradāyakaṃ |
vallabhaṃ sarvasiddhānāṃ durlabhaṃ marutānapi || 7 ||

gopanīyaṃ prayatnena yathā ratnarakaraṃḍakaṃ |
kasyacinnaiva vaktavyaṃ kulastrī surataṃ yathā || 8 ||

tatra mahāmudrā ||

pādamūjena vāmeṇa yoniṃ saṃpīḍya dakṣiṇaṃ |
pādaṃ prasāritaṃ kṛtvā karābhyāṃ dhārayed dṛḍhaṃ || 9 ||

kaṃṭhe vaṃdhaṃ samāropya dhārayed vāyumūrdhvataḥ |
yathā daṃḍahataḥ sarpo daṃḍākāraḥ prajāyate || 10 ||

ṛjvī bhūtā tathā śakti kuṃḍalī sahasā bhavet |
tadāsau maraṇāvasthā jāyate dvipuṭāśritā || 11 ||

tataḥ śanaiḥ śanaireva recayenna tu vegataḥ |
iyaṃ khalu mahāmudrā mahāsiddhaiḥ praśasyate || 12 ||

mahākleśāyato doṣā jīyaṃti maraṇādayaḥ |
mahāmudrā ca te naiva vadaṃti vivudhottamāḥ || 13 ||

caṃdrāṃge tu samabhyasya sūryāṃge punarabhyaset |
yāvatulyā bhavet saṃkhyā tato mudrāṃ visarjayet || 14 ||

nahi paśyamapaśyaṃ vā rasāḥ sarvepi nīrasāḥ |
api bhuktaṃ rasayoraṃ * pīyūṣamivajīryate || 15 ||

kṣayakuṣṭagadāvarta gulmaplīhapurogamāḥ |
tasya rogāḥ kṣayaṃ yāṃti mahāmudrāṃ ca yo bhyaset || 16 ||

kathite yaṃ mahāmudrā mahāsiddhikarī nṛṇāṃ |
gopanīyā prayatnena na deyā yasya kasyacit || 17 ||

atha mahāvaṃdhaḥ ||

pārṣṇi vāmasya pādasya yoni sthāne niyojayet |
vāmorūpari saṃsthāpya dakṣiṇaṃ caraṇaṃ tathā || 18 ||

pūrayitvā tato vāyuṃ hṛdaye cikukaṃ dṛḍhaḥ |
niḥpīḍyayonimākucyamanormadye niyojayet || 19 ||

dhārayitvā yathāśakti recayedanilaṃ śanaiḥ |

38b)

savyāṃge ca samabhyasya gakṣāṃge punarabhyaset || 20 ||

matamatra ca keṣāṃcit kaṃṭhavaddhaṃ tu varjayet |
rājadaṃtadvayaṃ tatra jihvayāttaṃ bhayediti || 21 ||

ayaṃ khalu mahāvaṃdho mahāsiddhi pradāyakā |
kālapāśa mahāvaṃdho vimocana vicakṣaṇaḥ || 22 ||

ayaṃ tu sarvanāḍīnāmūrddhaṃ gati vivodhakaḥ |
triveṇī saṃgamaṃ dhatte kedāraṃ prāpayenmanāḥ || 24 ||

rūpalāvaṇyasaṃpannā yathā strī puruṣaṃ vinā |
mahāmudrā mahāvaṃdhau niḥphalau vidhivarjitau || 25 ||

atha mahāvedhaḥ ||

mahāvaṃdha sthito yogī kṛtvā pūrakamekadhīḥ |
vāyūnāṃgati māvṛtya nibhaṃtaṃ kaṇṭhamudrayā || 26 ||

nyasta hasta yugo bhūmau prāṇaṃ saṃtāḍayecchanaiḥ |
jaṃghā dvayaṃ samākṛṣya vāyuḥ sphurati satvaraṃ || 27 ||

somasūryāgni saṃvaṃdhā jāyate cāmṛtāyavai |
mṛtāvasthā samutpannā tato vāyuṃ virecayet || 28 ||

mahāvedhā samabhyasya mahāsiddhi pradāyakaḥ |
valīpalita vedhaghnaḥ kathyate sādhakottamaiḥ || 29 ||

vaṃdhatrayaṃ mahāguhyaṃ jarāmṛtyu vināśanaṃ |
vahni vṛddhikaraṃ ciṃtadaṇimādiśunapradaṃ || 30 ||

aṣṭadhā kriyate caiva yāmaṃ yāmaṃ dine dine |
puṇyasaṃbhārasaṃbhāvi pāpaughabhiduraṃ tathā || 31 ||

samyak śikṣāvatāmeva svalpaṃ prathamasādhanaṃ |
vahnistrīpatha sevānāṃmādau varjana mācaret || 32 ||

atha khecarī || 

chedanaṃ cālanaṃ dohaiḥ kalā krameṇa varddhayet | 
tāvadyāvat bhrūmadhyaṃ rasanāspṛśati khecarī || 33 ||

siddhiḥ kapāle kuhare jihvā praviṣṭā viparītagā |
bhruvoraṃtargatā dṛṣṭirmudrā bhavati khecarī || 34 ||

39a)

kalā parāṅmukhī nītvā kṣaṇārdhaṃ yadi tiṣṭhati |
kṣaṇena mucyate vyādhi jarāmṛtyu bharādikaiḥ || 35 ||

na rogo maraṇaṃ tasyā na nidrā na kṣudhā tṛṣā |
na ca mūrchā bhavet tasya yo mudrāvetti khecarī || 36 ||

pīḍyatena sarogeṇa lipyatena sakarmaṇā |
vādhyatena sakālena yasya mudrāsti khecarī || 37 ||

cittaṃ carati khe yasya jihvā carati khe gatā |
tenaiṣā khecarī nāma mudrāsiddhairnamaskṛtā || 38 ||

khecaryā mudritaṃ yena vivaraṃ laṃvikordhataḥ |
na tasya kṣarate viṃduḥ kāminyā śleṣitasya ca || 39 ||

calitopi yadā viṃduḥ saṃprāpto yonimaṃḍalaṃ |
nayedūrdhvaṃ haṭhācchaktyā nivaddhe yoni mudrayā || 40 ||

ūrdhvaṃ jihvā sthiro bhūtvā somapānaṃ karoti yaḥ |
māsārdheṇa na saṃdeho mṛtyuṃ jayati yogavit || 41 ||

nityaṃ somakalpapūrṇe śarīraṃ yasya yoginaḥ |
takṣakenāpi daṣṭasya viṣaṃ tasya na sarpati || 42 ||

iṃdhanāni tathā vahnistailavartī ca dīpakaṃ |
tathā somakalāpūrṇaṃ dehī dehaṃ na muṃcati || 43 ||

gomāṃsaṃ bhakṣayedyogī pivedamaruvāriṇīṃ |
kulīnaṃ tamahaṃmanye tvitare kulaghātakaḥ || 44 ||

gośabdenoditā jihvā tatpraveśo hi tāluni |
gomāṃsa bhakṣaṇaṃ tattu mahāpātaka nāśanaṃ || 45 ||

jihvāpraveśasaṃbhūtā vahninotpāditā khalu |
caṃdrādravati yaḥ sāraḥ sasyādamaravāruṇī || 46 ||

ūrddhaṃ ṣoḍaśa padmapatra galitaṃ prāṇādavāptaṃ haṭhādūrdhvaṃse 
rasanāniyamya vivare śaktiṃ parāṃ ciṃtayan || 47 ||

ukta lolakalāṃjala vimalaṃ dhārāmṛtayaḥ pivet |
nirdoṣaḥ samṛṇālakomalatanuryogī ciraṃ jīvati || 48 ||

39b)

cuṃvutī yadi laṃvikāgramaniśaṃ jihvārasaspaṃdanī sakṣārākaṭukāmla 
dugdhasadṛśāmadhvājya tulyātha vā |
vyādhīnāṃ haraṇaṃ jarāmaraṇaṃ śāstrādgamodgīraṇaṃ tasya 
syādamaratvamaṣṭaguṇitaṃ siddhāṃgaṇākarṣaṇaṃ || 48 ||

ekaṃ sṛṣṭamayaṃ vījamekā mudrā ca khecarī |
eko devo nirālaṃvo ekāvasthā manonmanī || 49 ||

pātāle yadviśati sukhiraṃ meru mūle yadasti taddṛccaitat pravadati 
sudhīstanmukhaṃ nimnagānāṃ |
caṃdrāsāraḥ sravati vapuṣastena mṛtyurnnarāṇāṃ 
tadvadhnīyāsukaraṇamathonānyathākāya siddhiḥ || 50 ||

atha mūlavaṃdhāḥ ||

pārṣṇibhāgena saṃpīḍya yonimākuṃcaye dṛḍhaṃ |
apānamūrdhvamākṛṣya mūlavaṃdho nigadyate || 51 ||

adhogatimapānaṃ vai ūrdhvagaṃ kurute valāt |
ākuṃcanena taṃ prāhurmūlavaṃdhaṃ ca yoginaḥ || 52 ||

gudaṃ pārṣṇyā tu saṃpīḍya vāyumākuṃcayed valāt |
vāraṃvāraṃ yathā cordhvaṃ samoyāti samīraṇaḥ || 53 ||

prāṇāpānau nādaviṃdū mūlavaṃdhena caikatāṃ |
gatvā yogasya saṃsiddhaṃ gacchato nātra saṃśayaḥ || 54 ||

apāṇa prāṇayoraikyaṃ kṣaye mūtrapurīṣayoḥ |
yuvā bhavati vṛddhopi satataṃ mūlavandhanāt || 55 ||

apāne cārdhagoyāte prayāte vahnimaṃḍale |
tadānala sikhaṃ dīrghāvardhate vāyunāhatā || 56 ||

tatau yātau vahnā pāṇauprāṇāmuṣṇāti rūpakaṃ |
tenātyaṃta pradīptaśca jvalano dehagastathā || 57

tena kuṃḍalinī suptā saṃtaptā saṃpravudhyate |
daṃḍāhatā bhujagīvaniḥśvasya ṛtujā vrajet || 58 ||

40a)

vilaṃ praviṣṭe pavane brahmanāḍyaṃtare vrajet |
tasmānnityaṃ mūlavaṃdhaḥ kartavyo yogibhiḥ sadā || 59 ||

athoḍiyāṇavaṃdhaḥ ||

vaddho yena suṣumṇāyāṃ prāṇastaddīyate yataḥ |
tasmāduḍyāpākākhyoyaṃ yogibhiḥ samudāhṛtaḥ || 60 ||

uḍyānaṃ kurute yasmādaviśrāṃto mahākhagaḥ |
uḍyāṇaṃ tu tadeva syāt tatra vaṃdhobhidhīyate || 61 ||

udare paścimāṃtānaṃ nābherūrdhvaṃ tu kārayet |
uḍḍiyāṇo hyayaṃ vaṃdho mṛtyumātaṃga kesarī || 62 ||

uḍḍiyāṇaṃ tu sahajaṃ guruṇā kathitaṃ sadā |
abhyasedaniśaṃ yogī vṛddhopi taruṇo bhavet || 63 ||

nābherūrdhvamadhaścāpi tānaṃ kuryāt prayatnataḥ |
ṣaṇmāsābhyāsayogeṇa jarāmṛtyuṃ na saṃśayaḥ || 64 ||

sati vajrāsanā pādau karābhyāṃ dhāraye dṛḍhaṃ |
gulphadeśa samīpe ca kaṃpaṃ tatra prapīḍyate || 65 ||

paścimaṃtāna mudare kārayeddhṛdaye gale |
śanaiḥ śanairyathā prāṇaḥ skaṃdhasaṃdhi na gacchati || 66 ||

sarveṣāmeva vaṃdhānāṃ uttamo hyuḍiyāṇakaḥ |
uḍiyāṇe kṛte vaṃdhe muktiḥ svābhāvikīṃ bhavet || 67 ||

atha jālāṃdharabaṃdhaḥ ||

kaṃṭhamākuṃcya hṛdaye sthāpayeccivukaṃ dṛḍhaṃ |
vaṃdho jālāṃdharākhyoyaṃ mṛtyormṛtyuparo mataḥ || 68 ||

vadhnāti hi śirājālamadhojāti nabho jalaṃ |
tato jālādhano vaṃdhaḥ kaṃṭha duḥkhaughanāśanaṃ || 69 ||

jālaṃdhare kṛte vaṃdhe kaṃṭhasaṃkoca lakṣaṇe |
na pīyūṣaṃ pacatyagnau na ca vāyuḥ pradhāvati || 70 ||

kaṃṭhasaṃkocane naivaddenāḍyau staṃbhaye dṛḍhaṃ |
madhya cakramidaṃ jñeyaṃ ṣoḍaśādhāravaṃdhanaṃ || 71 ||

vaṃdhatrayamidaṃ śreṣṭa mahāsiddhairniṣevitaṃ | 
sarveṣāṃ yogataṃtrāṇāṃ sādhanaṃ yogināṃ viduḥ || 72 ||

adhasthā kuṃcane naiva kaṃṭhasaṃkocanena ca |

40b)

madhye paścimatāne syāt prāṇaraṃdhre brahmaraṃdhragaḥ || 73 ||

mūlasthānaṃ samākuṃcya uḍiyāṇaṃ tu kārayet |
iḍā ca piṃgalā vadhvā vāhayet paścimaṃ payaṃ || 74 ||

anenaiva vidhānena prayāti pavanolayaṃ |
tato na jāyate mṛtyurjarārogādikaṃ tathā || 75 ||

atha viparīta lakṣaṇaṃ ||

ūrdhvanābhiradhastā tu rūrddhabhānuradhaḥ śaśī |
karaṇaṃ viparītākhyaṃ guruvākyena labhyate || 76 ||

nityamabhyāsa yuktena jaṭharāgni vivardhanaṃ |
āhāro vahulastasya saṃpādyaḥ sādhakasya tu || 77 ||

alpāhāre bhavedagni dehaṃ bhavati tatkṣaṇāt |
adhaḥ śiraścorddhapādaḥ kṣaṇaṃ syāt prathame dine || 78 ||

kṣaṇāt tu kiṃcidadhikaṃmabhyasecca dine dine |
balitaṃ palitaṃ caiva ṣaṇmāsārdhena duṣyate || 79 ||

yāmamātraṃ tu yo nityaṃmabhyaset sa tu kālajit |

athavajjolī ||

svecchayā vartamānopi yogoktairniyamairvinā || 80 ||

vajjolīṃyobhi jānāti sa yogī siddhibhājanaṃ |
tatra vastu dvayaṃ manye durlabhaṃ yasya kasyacit || 81 ||

kṣīramekaṃ dvitīyaṃ tu nārī ca vaśavartinī |
mohanairna śanaiḥ samyagūrdhvā kuṃcanamabhyaset || 82 ||

puruṣo vātha nārī vā vajjālī siddhimāpnuyāt |
yatnataḥ śarajālena phūtkāraṃ kajjakaṃdharaṃ || 83 ||

śanaiḥ śanaiḥ prakurvīta vāyuḥ saṃcārakāraṇāt |
cakritanijaviṃduṃ ca ūrdhvamākṛṣya rakṣayet || 84 ||

evaṃ sarakṣayedviṃduṃ mṛtyuṃ jayati yogavit |
maraṇaṃ viṃdupātena jīvitaṃ viṃdudhāraṇāt || 85 ||

sugaṃdhiryogino deho jāyate viṃdudhāraṇāt |
sugaṃdhiryogino deho jāyate viṃdudhāraṇāt || 86 ||

41a)

yāvadviṃdusthiro dehe tāvanmṛtyu bhayaṃ kutaḥ |
cittāyattaṃ nṛṇāṃ śukraṃ śukrāyattaṃ ca jīvati || 86 ||

tasmācchukraṃ manaścaiva rakṣaṇīyaṃ prayatnataḥ |
ṛtumatyārajopyevaṃ nijaviṃduṃ ca rakṣayet || 87 ||

meḍhreṇākarṣayedūrdhva samyagabhyāsayogataḥ |
ayaṃ yogaḥ puṇyavatāṃ dhanyānāṃ tatvaśālināṃ || 88 ||

nirmatsarāṇāṃ siddheta na tu matsara śālināṃ |
sahajoliśrāmarolirvajjālpā eva vodhataḥ || 89 ||

jale bhasma vinikṣipya dagdhagomaya saṃbhavaṃ |
vajjolīmehanādūrdhvaṃ strīpuṃso svāṃga lepanaṃ || 90 ||

āsīnayoḥ sukhe naiva muktavyāparayo kṣaṇaṃ |
sahajauliriyaṃ proktā śraddhayā yogibhiḥ sadā || 91 ||

ayaṃ śubhakaro yogo bhoge muktepi muktidaḥ |
puṃso viṃdu samākuṃcya samyagabhyāsa pāṭavān || 92 ||

yadi nārī rajo rakṣedvajjolyā sahayoginī || 93 ||

tasyāḥ kiṃcidrajonāśaṃ na gacchaṃti na saṃśayaḥ |
tasyāḥ śarīre nādastu viṃdunāmava gacchati || 94 ||

sa viṃdustadrajaścaiva ekībhūyau svadehayau |
vajjolyābhyāsa yogena sarvasiddhiṃ prakurvate || 96 ||

atītānāgataṃ vetti khecarī ca prajāyate |
dehasiddhiṃ ca labhate vajjolyābhyāsayogataḥ || 96 ||

tasmādayaṃ sādhakāya bhoge muktepi suktidaḥ |
tasmāt puṇya vatāmeva hyayaṃ yogaḥ prasidhyati || 97 ||

atha śakticālanaṃ ||

kuṭilāṃgī kuḍalinī bhujaṃgī śaktirīśvarī |
kuṃḍalyaruṃdhatī hyeva śabdāparyāya vācakāḥ || 98 ||

udghāṭayet kapāṭaṃ tu yathā kuṃcikayā haṭhāt |
kuṃḍalinyā tathā yogī mokṣadvāraṃ vibhedaye || 99 ||

41b)

yena mārgeṇa gaṃtavyaṃ brahmadvāranirāmayaṃ |
mukhenācchādyate dvāraṃ prasuptā parameśvarī || 100 ||

kuṃḍordhvaṃ kuṃḍalī śaktiraṣṭhayā kuṃḍalī kṛtā |
vaṃdhanā yaṃtramūḍhānāṃ yogināṃ mokṣadāyikā || 101 ||

kuṃḍalī kuṭilākārā sarpivat parivartitā |
sā śaktiścālitā yena samukto nātra saṃśayaḥ || 102 ||

gaṃgāyamunayormadhye vālaraṃḍā tapasvinī |
valātkāreṇa gṛhṇīyāt tadviṣṇoḥ paramaṃ padāṃ || 103 ||

pucchaṃ pragṛhya bhujagī suptā muddhodhayedabhīḥ |
nidrāṃ vihāya sā ṛjvī urdhvamuttiṣṭhate haṭhāt || 104 ||

savyāsanasthasya phaṇavatī sāṃprataśca sāyaṃ praharārdhamātraṃ |
prasūrya sūryāt paridhāna yuktā pragṛhya nityaṃ paricālanīyā || 105 ||

vitasti pramitaṃ dairghe vistāraṃ caturaṃgulaṃ |
mṛdulaṃ dhavalaṃ proktaṃ ceṣṭatāṃvara lakṣaṇaṃ || 106 ||

bhānorākuṃcanaṃ kuryā kuṃḍalī cālayet tataḥ |
mṛtyucakra gatasyāpi tasya mṛtyubhayaṃ kutaḥ || 107 ||

nāsādakṣiṇamārgavāhi pavanā'tprāṇoti dīrghī kṛtaścaṃdrāṃbhaḥ 
paripūritā mṛtatanuḥ prāgghaṃṭikāyāḥ sadā ||
chaṃdakāle viśālavahni vaśagādrūraṃdhanāḍī gaṇātkāyaṃ kurute punarna 
vitaraṃ chinnadrumaskaṃdhavat || 108 ||

kuṃḍalī cālayitvā tu bhastrīṃ kuryād viśeṣataḥ |
evamabhyāsato nityaṃ yaminaḥ śaṃkate yamaḥ || 109 ||

tathābhyāsāt sūryabhedanamujjāpi cāpi śītalī |
evamabhyāsa yuktasya śaminoyamina kutaḥ || 110 ||

muhūrta dvaya paryaṃtaṃ nirbhayaścālanādasau |
ūrdhvamākṛṣyate kiṃcit suṣumnāgata kuṃḍalī || 111 ||

tena kuṃḍalinī tasyāḥ suṣumnāyāḥ samuddhṛtā |

42a)

jahāti tasmāt prāṇoyaṃ suṣumnāṃ vrajati svataḥ || 112 ||

tasmāt saṃcālayennityaṃ śaṃbhu garbhāmaruṃdhatīṃ |
yasmāt saṃcālenāśu yogī rogairvimucyate || 113 ||

yena saṃcālitā śaktiḥ sa yogī siddhibhājanaṃ |
kimatra vahunoktena kālaṃ jayati līlayā || 114 ||

brahmacarya vratasyainaṃ nityaṃ hitamitāśinaḥ |
maṃḍalāt dṛśyate siddhiḥ kuṃḍalyabhyāsayogataḥ || 115 ||

abhyāsaniḥsṛtāṃ cāṃdrī vibhūtyā sahamiśrayet |
tadvāreduttamāge tu divyadṛṣṭipradāyakaṃ || 116 ||

dvāsaptati sahasrāṇāṃ nāḍīnāṃ malaśodhanāṃ |
kutaḥ prakṣālanopāyaḥ kuṃḍalyābhyāsanā dṛte || 117 ||

iti śakticālanaṃ ||

iti mudrā daśaproktā hyādināthena śaṃbhunā |
karaṇe sarvasiddhīnāmekaikāpi kṣamaiva sā || 118 ||

rājayogaṃ vinā pṛthvī rājayogaṃ vināniśi |
rājayogaṃ vinā mudrā vicitrāpi na rājate || 119 ||

māsatobhyasanaṃ sarva mano yuktaṃ samācaret |
itasrana ca kartavyā manovṛttirmaṇīṣiṇā || 120 ||

khilāpi madhyamānāḍī dṛḍhābhyāsena yoginā |
āsanaṃ prāṇasaṃyāma mudrābhiḥ sakalā bhavet || 121 ||

abhyāseṣu vinidrāṇāṃ manudbhūtasamādiṣu |
rudrāṇī vā parāmudrābhadrāṃ siddhiṃ prayacchati || 122 ||

upadeśaṃ hi mudrāṇāṃ yo datte sāṃpradāyikaṃ |
sa eva suguruḥ svāmī sākṣādīśvara eva saḥ || 123 ||

tasya vākya paromudrāṃ yo bhyasyati samīhitaḥ |
aṇimādi guṇaiḥ soyaṃ jāyate kālavaṃcakaḥ || 124 ||

iti svātmāvaṃdaciṃtāmaṇināsvātmārāmayogīndraviracitāyāṃ 
haṭhapradīpikāyāṃ mudrālakṣaṇaṃ nāma tṛtīya upadeśaḥ ||


42b)

namaḥ śivāya gurave nādaviṃdu layātmane |
niraṃjanaṃ padaṃ yāṃti nityaṃ yatra parāyaṇāḥ || 1 ||

iṃdriyāṇāṃ manonātha manonāthastu mārutaḥ |
mārutasya layo nāthastaṃ nātha mahamāśraye || 2 ||

praṇaṣṭaśca sita śvāsa pradhvasto līna vigrahaḥ |
niśceṣṭo nirvikāraśca layo jayati yogināṃ || 3 ||

ucchinna sarvasaṃkalpo niḥśeṣagata ceṣṭitaḥ |
svāvargalabhyaye jñāpi jīvatyā caṃdratārakaṃ || 4 ||

yatra dṛṣṭirlayastatra bhūtendriya viviktayā |
vedaśāstrapurāṇāni sāmānya gaṇikā iva || 5 ||

ekaiva śāṃbhavī mudrā gopyākulavadhūriva |
aṃtarlakṣaṃ vahirdṛṣṭirnimeṣonmeṣavarjitā || 6 ||

eṣā sā śāṃbhavī mudrā sarvataṃtreṣu varjitā |

aṃtarlakṣavilīna cittapavano yogī yadā vartate dṛṣṭyā ni ścala tārayā 
vahiradhaḥ paśyenna paśye tadā |
mudreyaṃ khalu khecarī bhavati yā prāpyā prasādādguroḥ śūnyāśūnya 
vivarjitaṃ sphurati yat tatvaṃ padaṃ śāṃbhavaṃ || 7 ||

sā bhavyā api khecaryā avagamya ca bhidyate |
bhinne ca sravate caṃdrādamṛtaṃ divyarūpiṇaḥ || 8 ||

tatsarvaṃ grasate sūryastena piṃḍo jarāyutaḥ |
tatrāsti karaṇaṃ divyaṃ sūryasya paripaṃthi ca || 9 ||

gurūpadeśato jñeyaṃ na tu śāstrārtha koṭibhiḥ |
idaṃ sarvātmanā śiṣyai rūpāsīta tato guruṃ || 10 ||

śrī ādināthena tu sārdhakoṭilayaprakārāḥ kathitā jayaṃti |
nādānusaṃdhānakamekamevamanyāmahemukhyatamaṃ layānāṃ || 11 ||

muktāsane sthito yogī mudrāṃ saṃdhāya śāṃbhavīṃ |
śṛṇuyāṃ dakṣiṇe karṇe nādamaṃtasthamekadhīḥ || 12 ||

43a)

kāṣṭha pravartito vahni kāṣṭhena sahasāmyati |
nāda prakartinaṃ cittaṃ nādena saha sāmyati || 13 ||

vismṛtya sakalaṃ vādyaṃ nāde dugdhāṃvuvanmanaḥ |
ekībhūyādatha saha cidākāśena līyate || 14 ||

udāsīna paro bhūyāt sadābhyāsena saṃyamī |
unmanīkaraṇaṃ sadyonāda evāvadhāryate || 15 ||

sarvaciṃtāṃ samutsṛjya sarvaceṣṭāṃ ca sarvadā |
nādasyaivānu saṃvaṃdhā dvidhā cittaṃ pralīyate || 16 ||

āraṃbhaśca ghaṭaściava yathā paricayastathā |
niṣpattiḥ sarvayogeṣu yogāvasthā bhavaṃtitāḥ || 17 ||

brahmagraṃthau bhaved bheda svānaṃdaḥ śūnyasaṃbhavaḥ |
vicitra tatkṣaṇādehe sarvataḥ śrūyate dhvaniḥ || 18 ||

divyadeha svatejasvī divyagaṃdhastvarogavān |
saṃpūrṇe hṛdayaṃ śūnye tvāraṃbho yogino bhavet || 19 ||

atha ghaṭāvasthā ||

dvitīyāyāṃ ghaṭī kṛtya vāyurbhavati madhyagaḥ |
dṛḍhāsano bhavedyogī jñānādeva samestathā || 20 ||

viṣṇugraṃthestadā bhedāt paramānaṃdasūcakaḥ |
atiśūnye mardalasya bherīśabdastathā bhavet || 21 ||

tṛtīyāyāṃ tato bhūtvā siṃhasyeva mahādhvaniḥ |
mahāśūnyaṃ tadā yāti sarvasiddhi samāśrayaḥ || 22 ||

cittānaṃdastathājajñe sahajānaṃdasaṃbhavaḥ |
sukhaduḥkha jarāmṛtyu kṣudhānidrā vivarjitaḥ || 23 ||

rudragraṃthi tato bhitvā sarvaṃ pīḍyagatānilaḥ |

atha niṣpatsavasthā ||

niṣpattau vegataḥ śabdo vaṃśikadhvanivad bhavet |
ekabhūtaṃ tadā cittaṃ rājayogābhidhānakaṃ || 24 ||

sṛṣṭisaṃhārakartāsau yogīśvarasamo bhavet |

43b)

astu vāmastu vā śakti gātre vā khaṃḍitaṃ mahat || 25 ||

laye mṛtamaye saukhyaṃ rājayogādavāpyate |
rājayogamajānaṃtaḥ kevalaṃ haṭhakarmaṇāḥ |
sevakān karṣakān manye prayāse phalavarjitān || 26 ||

tatvaṃ vīja haṭhakṣetramaudāsīnyaṃ jalaṃ tathā |
unmanī kalpalatikā sadya eva bhaviṣyati || 27 ||

rājayogaḥ samādhiśca conmanī ca manonmanī |
amaraścāpi cādvaitaṃ nirālaṃvaṃ niraṃjanaṃ || 28 ||

amanasko manastatvaṃ śūnyaśūnyaṃ paraṃ padaṃ |
jīvanmuktiśca sahajaṃ turīyaṃ tveka vācakaṃ || 29 ||

unmanya vyāptaye śīghramubhau dvau mama sammatau |
tatvaṃ paraṃ tathā śakhyaṃ nādopāsanameva ca || 29 ||

sarvaciṃtāṃ parityajya sāvadhānena cetasā |
nāda eka susaṃdhyeyo yogasāmrājyamicchatā || 30 ||

karṇepidhātha mūle ca yaḥ śṛṇoti dhvaniṃ muniḥ |
tatra cittaṃ sthiraṃ kuryād yāvasthira padaṃ vrajet || 31 ||

abhyasyamāno nādoyaṃ vāhyamāvṛṇāte dhvaniṃ |
tatrāsu prathamābhyāse nādo nānāvidho mahān || 32 ||

vardhamāne tatobhyāse śrūyate sūkṣmasūkṣmakaḥ |
yatra yatrāpi nāde calagati prathamaṃ manaḥ || 33 ||

tatraiva yaḥ sthiro bhūtvā tena sārdhaṃ vilīyate |
manonmatta gajendrasya viśramodyānacāraṇaḥ || 34 ||

niyāmanaḥ prasaṃvaddhe ninādo niśitāṃ kuśaḥ |
śravaṇamukha nayananāsā nirodhane naiva kartavyaṃ || 35 ||

śuddhau suṣumnāsaraṇau sphuṭamamalaḥ śrūyate vādaḥ |
jñātvā suṣumnā saṃbhedaṃ kṛtvā vāyuṃ ca madhyagaṃ || 36 ||

kṛtvā sā caindavasthāne prāṇaraṃdhre niyojayet |

44a)

tathā vasiṣṭavacanaṃ || 36 ||

iḍāyā piṃgalāyāṃ ca carataścaṃdra bhāskarau |
caṃdrastāmasa ityuktaḥ sūryo rājasa ucyate || 37 ||

sarve haṭhalayopāyā rājayogasya siddhaye |
rājayoga samārūḍhaḥ puruṣaḥ kālapaṃcakaḥ || 38 ||

iti śrīsakalaśāstrasamuccaye svātmārāmayogīndraviracitāyāṃ 
haṭhapradīpikāyāṃ caturthaḥ upadeśaḥ samāptaḥ || 


śrīrāmāya namaḥ || 

śrīmatkāmapīṭhakamalāyai namaḥ || 

śrītripurāṃtaka mahārudra sakalamaṃtradīkṣādīkṣaka kāmapīṭha gurave 
namaḥ || 

atha samyak pravakṣyāmi kāmākṣā śavarīritaṃ | 
śāvarītaṃtramatyarthaṃ sadyaḥpratyayakārakaṃ || 

kadāciddhimavat pārśve kārtikeya gaveṣaṇā |
śavarīrūpamāsthāya gaudhitkinnamānasā ||

papracchaśaṃbhuṃ sarveśa sarvāgama phalapradaṃ ||

gauryuvāca ||

devasaṃti samastāni taṃtrāṇi jagatītale |
paurāṇavaidikānyanyānyatulā nirasātale ||

siddhāni yakṣajānyāśu paiśācāni parīṃcihi |
yakṣiṇī paṭalānpatrasauraṃgāṇa carāṇi vai ||

traipurānyatha śaivāni cāṃḍāni cuvukāni ca |
kaulānibhillasaṃjñāni kairātānpathapaṃci ca ||

paṃcārātrāṇi parvāṇi sarvāṇi vihitāni ca |
pihitāni parāṃcīṇi dharmaguptāni yānyapi ||

maṃtra yaṃtrādi saṃbhūta rasauṣadhaśatānyapi |
tāni sarvāṇi giriśa siddhaśāvaramityapi ||

phalaṃti na phalaṃtyāśu tenāviśvāsitānyapi |
kimatra kāraṇaṃ deva tadvrūhi hyaparaṃ ca me ||

jaṃtumātraka taṃ sadyaḥ phalatyāśu mahītale |
jñānināṃ jñāninā vāpi adhikāra vivarjitā || 

44b)

kṛtamātraṃ phale kṛdyantu yanmanasyāgataṃ hi tat |
yena ca prāptamatulaṃ sasiddho nātra saṃśayaḥ || 

brahmakṣatriyaviṭśūdrā ye cānyepyanyajātijāḥ |
adhikāriṇaste sarve sadyaḥ phala vibhūṣitāḥ ||

etadvrūhi mahādeva karuṇā śatasāgara |
tvat prasādādahaṃ sadyaḥ prāpnuyāṃ tadanuttamaṃ || 

śaṃbhuruvāca ||

sādhu pṛṣṭaṃ mahādevi maṃtrayaṃtra rahasyakaṃ |
idaṃ kasyāpi nākhyeyaṃ tathāpi puratastava ||

bhavāni vallabhāsitvaṃ tacchṛṇuṣva varānane |
paṃcataṃtrāṇi sarvāṇi mayāsaṃmathya vai purā ||

niḥsārāṇi kṛtātpāśu na phalaṃti tatastataḥ |
siddhaśāvarasaṃjñaṃ tu vīrabhadrasvarūpiṇā ||

mayā sadagdhavījaṃ tannaphalaṃtyeva kasyacit |
mohārthaṃ racitaṃ devi tattu pāṣaṇḍavardhanaṃ ||

atotraiva phalatyeva tathā kaulāgamādikaṃ |
dakṣeṇa dhūrtarūpeṇa siddhaśāvarasaṃjñakaṃ || 

prayuṃjitaṃ purā tena kṣobhitaṃ jagatītatrayaṃ |
ato mayā mahādevi tasya śaktiḥ praṇāśitā ||

yo yogītyakte ho?hādi viṣayastastha kevalaṃ |
kadācit sidhyatetovā svādhikāra vidūṣitaṃ ||

abhyarhita tamaṃtubhyaṃ taṃtraṃ sarvaphalapradaṃ |
kāmarūpābhidhaṃ tatra kāmakalpavivardhanaṃ ||

tvayāpyetadyadācīrṇaṃ bhaviṣyati varānane |
śavarī taṃtraṃ nāmāgrasaṃ bhaviṣyati ||

devamānuṣabhāṣābhirbhūyāṃso manavastviha |
yakṣarākṣasapaiśāca bhāṣābhirmanavastathā ||

nānādeśodbhavābhāṣā tu lomavilomajā |
tathā kālasya niyamaḥ sūkṣmakālasya niścayaḥ ||

grahayogādi niyamastathauṣadhavidhi niścitiḥ |
etānyatra hi mukhyāni dhyānādi niyamo na hi ||

(dakṣiṇakarṇaśabdena akāraḥ tamārabhya vāmakarṇaśabdena kṣakāraḥ 
tatparyaṃtaṃ japet | punaḥ pratilomavilomenetyādi 
graṃthāṃtaroktarotyākṣamāletyā kṛtamiti |)

45a)

nāpinyā sa vidhiḥ prokto na prāṇasya pratiṣṭhitāḥ |
bhūtaśuddhirna vāhyaṃta mātṛkānyā sa iṣyate ||

akṣamālāvidhānena japaḥ kāryastvayānaghe |
dhyānaṃ vidhāya purato devatāyāstu dakṣiṇāt ||

karṇādādi visargaḥ syād viṃdunā mātṛkākṣaraṃ |
utrā paṃcamanuṃ paścāt punastaṃ mātṛkākṣaraṃ ||

evamagre tato vāma karṇāṃtaṃ prajapenmanuṃ |
evaṃ tu prāti lomena dakṣiṇaśravaṇāvadhi ||

nameruṃ laṃghayet tatra merurdeva śiromataḥ |
ādikṣāṃtaṃ iyaṃ mālā vijñeyā hyakṣamālikā ||

ayaṃ dhyānavidhiḥ proktaḥ sadyo mānasajinmataḥ |
kāmarūpākhya deśe tu kāmākṣā yatra devatā ||

kāmaśailosti tatrāsau kāmapīṭhamiti smṛtaḥ |
tatra saṃlekhya maṃtraṃ hi yatropari yathākramaṃ ||

guruṇā vāvanīyaḥ sasvayaṃ paścāt paṭhenmanuṃ |
gurorabhāve tasyaiva mūle śailasya parvaṇi ||

likhitvā prapaṭhenmaṃtraṃ kāmaṃ pīṭhaṃ gururmataḥ |
atha vā yogīśaile dakṣiṇasyāṃ diśi dhruvaṃ ||

yogāṃ vā yatra devī sā likhitvā prapaṭhenmanuṃ |
jvālāmukhī samīpe vā hiṃgulājasamīpataḥ ||

likhitvā prapaṭhenmaṃtraṃ nānyathaiṣā prasīdati |
mukhyatastrī samīpe hi kāmapīṭhermanorgrahaḥ ||

atrakāṃ āṃkṣamāleti yaduktaṃ tasyāyamathaḥ |
paṃcāśadakṣareṣu akāraṃ prathamuccāryasānusvāraṃ tataḥ ||

śāvarī taṃtra sthitaṃ maṃtraṃ punaḥ aṃkāra sapraṇavaṃ evaṃ dhyānāt 
paraḥ samupasthāpitāyā devatāyā dakṣiṇa śravaṇamārabhya vāma 
śravaṇaparyaṃtaṃ madhye teṣu te svaṃgeṣu varṇān sthāpayan 
kṣakāraparyaṃtaṃ punaḥ vāmaśravaṇāt kṣakāramārabhya aṃkārāṃtaṃ 
dakṣiṇa śravaṇāṃtaṃ iyamakṣamālā prasiddhā tadakṣāṇāṃ sphaṭikādi 
maṇīnāṃ mālā || 

45b)

ayaṃ dhyānavidhiḥ manaḥ samādhi mahān anena mano japo bhavati | devatā ca 
sanmukhā sadyaḥ prasīdati | atra mukhyataḥ kāmarūpadeśe kāmaśaila 
rūpakāmākṣapīṭhe guruṇā mukhyatastrīrūpeṇa puruṣarūpeṇa vā || 

likhitvā yaṃtro parimanuḥ sthāpanīyaḥ guruḥ paṭhati prathamataḥ paścāt 
śiṣyaḥ paṭhat || 

ayaṃ maṃtrasyopadeśavidhiḥ || 

athavā dakṣiṇadeśe yogāṃ vā nagare yogaśaile pūrvavallikhitvā maṃtro 
grāhyaḥ || athavā nagarakoṭe vā hiṃgulājanagare tattadevatā saṃnidhau maṃtro 
grāhyaḥ || 

mukhyataḥ kāmarūpavidhiḥ || 

tatra tathā lokānāṃ siddhayopyanubhūyaṃte || iti śāvarī taṃtramaṃtrāṇāṃ 
grahaṇopāyaḥ || tatrādau maṃtrāṇāṃ saṃgraho vakṣyate || sāmānyataḥ 
sarvamaṃtraśāstreṣu tattanmaṃtrāṇāṃ ṣaḍayogā uktā saṃti 
tattadanuṣṭhāneṣu dakṣiṇapitaramārgavidhānena 
cakramaṃtramudrānirūpabhrameṇa bhrāmitāḥ sādhakābhraṃśitāśca 
tadvadidaṃ na bhavati saphalaṃ ca tatkṣaṇātkālakarmakriyājñānavaśata iti 
nirūpyate || 

bhūyāṃsaḥ saṃti kūṭāni maṃtrāṇāṃ bhraṃśasādhanaṃ |
jātibhraṃśādi hetu tvāt savyetara vidhānataḥ || 

maṃtramudrā prayogādi cakramaṃḍalavibhramaiḥ |
tathopahārastapanaṃ duṣṭadravyādibhirdhruvaṃ ||

brahmakṣatriyaviṭśūdra jāti sādhāraṇa kramāt |
phalabhrama pravṛttāśca kāmāṃdhāmati mohitāḥ ||

iṃdriyādi viduṣṭāśca svecchācāravimohitāḥ |
svapravṛtti pravṛttāśca kevalaṃ pāpa hetavaḥ ||

tenedaṃ dūṣitaṃ devi prājamaṃtrāgamādikaṃ |

46a)

tatotiriktametaddhi sadyaḥ pratyayasuṃdaraṃ ||

pravakṣye maṃtrajātaṃ hi deśakālādi nirṇayāt |
nātra kiṃcidvidhi phalaṃ navājāti viguṃṭhanaṃ ||

duṣṭadravyādibhirnnāpi navāmudrādibhirvidhiḥ |

tatrādāvanukramaṇikā ||

śāṃbhavī paṭalaṃ tatrādau kālikā paṭalaṃ tataḥ |
durgāyāḥ paṭalaṃ paścān maheśī paṭalaṃ tatoṃ ||

bhairavī paṭalaṃ paścāt tripurāpaṭalaṃ tato |
viṃdhyajāpaṭalaṃ paścād vanajā paṭalaṃ tataḥ ||

aiṃdavī paṭalaṃ paścād bhānavī paṭalaṃ tato |
hemaṃtī paṭalaṃ paścāddhemajā paṭalaṃ tataḥ ||

kāminī paṭalaṃ paścāt kāṃtajā paṭalaṃ tataḥ |
kāśmīrī paṭalaṃ paścāt kaṃvujā paṭalaṃ tathā ||

sukeśī paṭalaṃ paścāt saiṃdhavī paṭalaṃ tataḥ |
sākṣiṇī paṭalaṃ paścāt śatākṣī paṭalaṃ tataḥ ||

śatabhāryāstu paṭalaṃ tataḥ sevaṃtī paṭalaṃ tataḥ |
suśīlā paṭalaṃ paścāt śomanā paṭalaṃ tataḥ ||

karuṇā paṭalaṃ paścād varuṇā paṭalaṃ tataḥ |
dāruṇā paṭalaṃ paścād bhayajā paṭalaṃ tataḥ ||

ratnajā paṭalaṃ paścād ravijā paṭalaṃ tataḥ |
rākṣasī paṭalaṃ paścād ramaṇī paṭalaṃ tataḥ ||

vasujā paṭalaṃ paścādavanī paṭalaṃ tataḥ |
sāmudrī paṭalaṃ paścācchatākṣī paṭalaṃ tataḥ ||

sumukhī paṭalaṃ paścād duḥkhaghnī paṭalaṃ tataḥ |
upāṃga lalitā paṭalaṃ lalitā paṭalaṃ tataḥ ||

ṣaṭcatvāriṃśadetāni devīnāṃ paṭalāni vai |
adyāpi kāmarūpesmin kāmaśaile śirastale ||

khelaṃti mātṛkā śailā pratyahaṃ gamamāgamaiḥ |
tathā nagarakoṭesmin jvālā mukhyāśca sannidhau ||

khelati devatāḥ sarvā madhyāhnethadino?daye |
kṛta tretādi sarveṣu pureṣu prokta devatāḥ ||

46b)

ata eva hi kāmākhya śailosau devatāmayaḥ |
tatra pādanidhānena naronāśaṃ prayāti hi ||

sarvalokaistu madhyāhne madhyarātrau tathā dhruvaṃ |
sāyaṃdinodaye tadvadānaṃdabharanirbharaṃ ||

gītanādādi sakalaṃ śrūyatedhityakājanaiḥ |
tathā mātṛ māhāśaile ātreyāśramasaṃnidhau ||

āśvinasyaśite pakṣe divārātrāṃjanaiḥ samaṃ |
ānuśeyasya śikhare janayogibhramena hi ||

yoginīstrī bhrameṇaiva praṇītā pulināvadhiḥ |
tathā gahvarageheṣu nimitteṣu śilāśitaiḥ ||

śailasya hi purobhāge vaṭavṛkṣasya saṃnidhau |
dvāramekaṃ ca gehasya vidyate dakṣiṇāvadhi ||

tatra nṛtyaṃtitāḥ sarvā devatāstu dinodaye |
vālopyatha yuvā vṛddho mūrkhaḥ sujñothavā dhruvaṃ ||

paśyatu svecchayā devī nirmukto maṃtra vidyayā |
yogāṃ vā bhūdhare tadvat vasatantu samāgame ||

yoginī yogasaṃbhrāṃtyāpati brahmiṣṭa saṃbhramāt |
yena kenāpi liṃgeṇa saṃcaraṃtyāśu devatāḥ ||

madhumādhavapūrṇāyāṃ buddhi pūrvaṃ hi sādhakaḥ |
ārūḍhayogaśailāṃtaṃ tatra paśyati niścitaṃ ||

tathā ratnākara girau phālguṇe māsi niścitaṃ |
krīḍaṃti sakalā devyo yogivrāta bhrameṇa ca ||

tvaritā śailaśikhare nyagrodhāṃtara gahvarau |
sarvakāleṣu tā devyaḥ krīḍaṃtī janasaṃbhramaiḥ ||

kuṣṭī khajātidikāṇādivivacarācārādi saṃbhramaiḥ |
śailasya dakṣiṇe bhāge madhu vṛkṣasya saṃnidhau ||

yamunākhye mahātīrthe snātvā sādhakapuṃgavaḥ |
sucittamanasā tasmin striyaṃ kāṃcana paśyati ||

pana paśyati tatkālaṃ sarvadevamayīṃ śivāṃ |
saṃdhyāyāstānamākhyātaṃ yasya kasyāpi dehinaḥ || 

47a)

tasya śailasya nikaṭe dhārāgiririti smṛtaḥ |
mātṛkāḥ sakalā devyaḥ tatra saṃti dinaṃ dinaṃ ||

rāmatīrtha jale snātaḥ brahmakṣatriyaviṭ tathā |
dṛṣṭvā rāmeśvaraṃ devaṃ tathā kādaṃvinī jale ||

susnātaḥ kamalāṃ devīṃ pūjayitvā dinodaye |
abhrabhṛṃgāṃ mahādevīṃ bhṛṃgīvādana tatparā ||

kaṃthākhye mālāṃ lalitāṃ paśyatpāśu na saṃśayaḥ |
tāṃ dṛṣṭvā tatkṣaṇādetat prādau praṇamennaraḥ ||

saṃstaveccitrabhāṣābhiḥ prākṛtābhirathāpi vā |
sā tuṣṭā paramā devī grahītvā tatkare karaṃ ||

pūrvoktā devatāḥ sarvā darśayatyeva tatkṣaṇāt |
atra pūrvokta sthāneṣu devīnāṃ sākṣāt pratyayo darśitāḥ ||

* * cavavādyāpi pūrvokta vidhānena pratyayo valokanīyaḥ | asti 
dakṣiṇasyāṃdiśi viṃdhyāttasasvaśaila iti prasiddhaḥ | tadaṃtaḥ śikharaṃ 
mātṛkā śaila iti prasiddhaḥ maṃtre sthānaṃ tadābhyāsa pratyahaṃ kāmarūpa 
deśāṃtargata kāmaśailāvadhi devyaḥ krīḍaṃti | 
dṛśyaṃte cādyāpi | āśvinasitapakṣe ānūpasthale yoginī yogivyājena krīḍaṃti 
devatāḥ pratītā taṭāvadhi | tatra śailasya ekasmin deśe viśvakarma nirmitaṃ 
tataḥ śailagrahasya dakṣiṇadvāri | asti yakṣiṇī vaṭa ityeko vaṭavṛkṣastasyādhaḥ 
sthitvā sādhakasuṃdhi samayo | dinādauvādinamadhye mahāniśāyāṃ vā 
paśyati pūrvokta devagaṇaṃ | iti pratyayavidhiradyāpyasti | tatra yadā kadācit 
samaye eka eva yogī ātreya parvato paridṛṣṭaḥ sa ātreyaḥ | tannmaskṛtyābhi 
vādayet | sa evoktaṃ devatāgaṇaṃ darśayati || 

tathānyatrāpi nagara || 

koṭādau iti idaṃ pratyayārthaṃ gulyasaṃketa sthāna devīnāṃ proktaṃ |

47b)

etat kasyāpi nākhyeyaṃ || sādhakaḥ svapratyayārtha paśyediti asya 
śāvarītaṃtrasya gurudevavīśvāsavatāṃ phalapratyayārthaṃ devatā 
sākṣātkāra karaṇo pāyo darśitaḥ | kimuta maṃtrānuṣṭhānavatāṃ 
deśakālakarmakriyājñānavatāṃ sādhakānāṃ pratyayo bhaviṣyatyeveti citraṃ 
|| 

tatra śāṃbhavī paṭalavidhiḥ || 

śyāmā śivātha vālā ca vallabhāvetra vāsinī |
sphuṭākṣīharitālākṣī kuṭajākṣī ca kaṃkarī ||

śatākṣīdā netra kuṃḍīnāṃmadhuvāsinī |
meṭhyarāhaṃsagāhaṃsī vicitrāvidhipūrvakā ||

vidhātrī vainateyākṣī virūpāveṇuvāsinī |
kamalāramyāṃ paṃkajākṣī | payodinī pāṃḍavī pṛthumadhyāṃ ca pārthivā 
paṃkavāsinī || 

varāṇanā vidhiśreṣṭā vividhā vāmalocanā |
citrākṣī citrakaṇṭhī ca cihnagamyā trilocanā ||

nārīramyānidhi prāṃtānaṣṭaveṣāninādinī |
dvicatvāriṃśadetāstu śāṃbhavyaḥ saṃti śaktayaḥ ||

tara śyāmāmanuvidhiḥ ||

jyeṣṭhe māsi tva māyā hi nadītīre sunirmale |
tālītālavaneramye japet śyāmāṃ niśāvidhau ||

saṃdhyākāle tu saṃdhyājaṃ nityaṃ karma samāpyahi |
tātaścaṃpaka tailena nīlāṃvara parīvṛtaḥ ||

padmākṣamālā subhago nirbhayaḥ śāṃtamānasaḥ |
tālīmūlekhanityātu paṃcahastamitastataḥ ||

jānudadhnaṃsthalaṃ tasmin kīrakān nuraṣā?tayet |
bhūtāṃkuśasya śākhotthān pūrvādi kramatastataḥ ||

caturdikṣu ca catvāraḥ kīlakāḥ parikīrtitāḥ |
prathamo bhairavastaṃbhaḥ dvitīyaśchinnamastakaḥ ||

krūrakarmā tṛtīyaśca siddhidaśca caturthakaḥ |

pūrvakīlakanikhātana maṃtraḥ || 

kīlakabhairavastaṃbha bhairavastambhaya 2 bhaiṃ svāhā || 

dvitīya kīlakanikhānamaṃtraḥ || 

(tālaphalasyābhyaṃtarato majjāsarasaṃtiṣkāśā tasyāhuti parimitāt golakān 
kṛtveti bhāvaḥ ||)

48a)

citrāṃgacchinnamastabhayaṃ mā kuru 2 piśācān staṃbhaya 2 maṃ svāhā || 

tṛtīya | 

krūrakarmat krauryaṃ mā kuru 2 mā kuru cetaḥ samādhaya 2 krauṃ svāhā || 

caturthaṃ || 

siddhidabhayaṃ mā kuru siddhiṃ dehi 2 anukūlo bhava 2 sīṃdhaṃ svāhā || 

svamūrdhajaṃ samutpādya āveṣṭyaitāṃśca kīlakān | 
daśāvṛtyāmanuṃ japtvā ekaikaṃ pratiropayet || 

raktacaṃdanajaiḥ paścādakṣataiḥ pūjayet tratān |
japākusumagucchaiśca pūjayet kīlakānanu ||

purādhūpaṃ pradatvā tu nārikela jalaṃ tataḥ |
naivedyaṃ parikalpyāśu madhye kīlaṃ tataḥ param ||

suṣāsīnābhidhaṃ nīlaṃ nīlītarusamudbhavaṃ |
ropayet karavīrotthaiḥ kusumaiḥ pūjanaṃ tataḥ ||

kastūrī dhūpamādadyānnaivedyaṃ kadalīphalaiḥ |

maṃtraḥ || 

madhye kīlasukhāsanamamāsanaṃ sthiraya 2 cetaḥ samādhāya khaṃ svāhā || 

tataścopari viśenmaṃtrī tasmin bhūmitale sukhaṃ | 
śyāmāṃ japen mahādevī ayutaṃ śāṃtamānasaḥ ||

ādau dhyānaṃ prakurvīta pūrvokta vidhānā japaḥ |
tālāvanāṃtarekhellaka 2 tālī manoramāṃ ||

ālībhiḥ sahagītālī karaṇī śyāmikāṃ manuṃ |

iti dhyānaṃ ||

japāṃte homamādadhyāt tālī guggulu sugolakaiḥ |
daśāṃśena tataḥ pūrṇāṃ karpūrāgaruṇā saha ||

pradakṣiṇa trayaṃ kuryādetanmadhye vanāṃtare |
jhaṃ jhā mārutavat kaścijjāyate marmaraḥ svaraḥ ||

tasminupari tatkāle saṃpaśyet sādhakottamaḥ |
tato nādātmakaṃtyotirjāyate cukṣuṣo puraḥ ||

tanmadhye tu mahādevī śyāmā ṣoḍaśavārṣikī |
nīlāṃśuka parīdhānā kasturī vaṃdata priyā ||

svatanudyutibhisvacchamiṃdranīlaprabhābharaṃ |
nyakurvati nirātaṃkā nīlotpala vibhūṣaṇā ||

48b)

tāṃ namaskṛtya viśveśīṃ tuṣṭā bhava varānane |
ityuktvā maṃtriṇe tuṣṭā sā dadāti varatrayaṃ ||

paramānasavijñānaṃ vidyāṃ cāti manoramāṃ |
sauṃdaryaṃ ca kurūpasya jagatī mohana kṣamaṃ ||

maṃtraḥ || 

pravalatālatalavāsinī śyāmale śrīsiddhiṃ dehi svāhā || 

asyaiva pratirūpo hi kāmarūpeka bhāṣayā |
procyate tatra naivaiṣā yathāvidhivikalpatā ||

tālīvanāṃtare gatvā jyeṣṭā māyāṃ niśāṃtare |
japet śyāmāmanuṃ tatra sahasra dvitayaṃ kila ||

mahārātrau gate paścāt tālīpatra sudarbhakaiḥ |
homaṃ kuryāt sahasraṃ hi pūrṇātālā phalena ca ||

prasannāvaradā devī atītādi pravodhakaṃ |
anāgata pravodhaṃ ca maṃtriṇe pradadaṃti hi ||

maṃtraḥ || 

āgohānemānaha devo hu hu kali vilivikarivokarivohuṃ || 

atrāyaṃ kramavidhiḥ || 

jyeṣṭhe māsi amāyāṃ kṛta saṃdhyā karmānuṣṭhāno rātrau 
tālītālavanāṃtare gatvā nadītīre tālavanamadhyapradeśe tālamūle samīpa 
bhūmīṃ jānumātraṃ khanitvā itastataścaturasraṃ paṃcahastaṃ viśodhya 
paritaḥ mṛttikāṃ paridhī kṛtya tanmadhye bhūtāṃkuśavṛkṣaṃ 
śākhākṛtāṃtaścaturakīlakān pūrvokta maṃtraiḥ daśavāra paṭhitaiḥ 
pratyekaṃ pūrvādi krameṇa pratiropayet || taireva maṃtraiḥ pūjādi naivedyaṃ 
samarpaṇaṃ raktacaṃdanamiśritākṣataiḥ pūjā japaḥ śyāmā maṃtrasya 
pūrvoktākṣamālavidhānena | etasya pratirūpa maṃtraḥ || kāmarūpa bhāṣayā 
proktaḥ || 

tatra na kīlakādyāropavidhiḥ || 

japaḥ pūrvasmādviguṇaḥ phalasyātītānāgatajñānaṃ | tadevasya bhāṣā 
maṃtrasya pratilomyāt paṭhane phalāṃtaramāha || 

śyāmāmaṃtrastu pūrvoktaḥ kāmarūpaika bhāṣayā |
tasyaiva pratilomyena paṭhanādayutaṃ dhruvaṃ ||

tasmin kāle vane tasmin kapittha phalakāritaḥ |
homastato jagaddhātrī rasasiddhiṃ prayacchati || 

maṃtraḥ || 

huṃ vorikavorika cilivilika hu hu vo deha namā mohayo tuṃ | 

vaiparitye tu yo varṇaḥ ādigaḥ prāṃtagocaraḥ |

49a)

sānusvārāprācācopaḥ pratilomavidhistvayaṃ ||

tatra pratilomyena bhāṣā maṃtrapaṭhane pūrvānupūrvyāyaḥ | prathamo varṇaḥ 
saprāti lomye prāṃtago bhavati | sa ca viṃdunā saha paṭhanīyaḥ | etasyeva phalaṃ 
sasiddhiḥ | tetra kuṣṭakuṇapakhaṃjāndhādayaḥ siddhā bhavaṃti svāṃgāśca 
bhavaṃti || iti śyāmāvidhiḥ || 

atha śivāvidhiḥ || 

śrāvaṇemāsi cāṣṭamyāṃ kṛṣṇapakṣe niśāṃtare |
śatapatrīvanāṃtasthaḥ snātaḥ kausuṃbhatailakaiḥ ||

kausuṃbhavasanāvṛtaḥ | tathā kausuṃbhagaṃdhān atrāpi ca sthalaṃ śodhyaṃ 
pūrvavat kīlasaṃvidhiḥ || homaḥ sahasraṃ tritayaṃ kausuṃbha kusumaiḥ kila 
tatsaṃkhyānako japaḥ | prokto madhyarātre gate sati | 

śataṃ ninādā jāyaṃte maṃḍalādā samaṃ tataḥ |
ghorāḥ karkaśabhāṣiṇyo ḍākinyokta mahābhayāḥ ||

śākinyopi śataṃ tatra nadaṃti bhayadāruṇāḥ |
tatkīla pratiropaistu nāyāṃti japamaṃḍalaṃ ||

idaṃ mithyeti manasā bhāvayan sādhakottamaḥ |
svāṃta dhyānaika nirato japamāloktamānasaḥ ||

na paśyati puro vighnān japahomāṃtarāyakān |
evaṃ yadā yadā tasmin śapatrī vanāṃtare ||

aṃtarāyādikaṃ paśyet tanmithyeti ca bhāvayet |
tasmin tasmin kṣaṇe maṃtrī samāhitamanāḥ svayaṃ ||

devānāṃ dhyānanirato japamālākṛtodyamaḥ |
evaṃ kāle gate tasmin devī devaśatairvṛtā ||

nṛtyaṃ kinnarasaṃyuktā udgāsyadgaṇaśobhitā |
japākusumasaṃkāśa tanu jyotiḥ śatāvṛtā ||

svakarāvasthitaṃ caika phalaṃ tatsādhakāya hi |
prayacchati sadā tuṣṭā te nāsau sādhakottamaḥ ||

dūraṃ yāti kṣaṇaitevamanaḥ pavanavegavān |
adṛśyaḥ sarvalokānāṃ api rājagṛhāṃtare ||

maṃtraḥ ||

oṃ śive śivadūtī śaṃ śaṃ sīkhakarapaṃkajaphale dehi manojavacaraṇayordehi 
bhraṃmabhaṃ namaḥ || 

asyāpi bhāṣā maṃtrosti sa cocyate || pāṃḍya bhāṣayā || 

maṃtraḥ || 

anavilakuṃḍa ili nimātaṃmibhuṃbhaṃ ||

49b)

asyāpi japastadvat ṣaṭsahasraṃ vidhīyate |
tena kārāgrahānmaṃtrī paśyatvādī prayāti hi ||

atyaṃta nigaḍāvaddhaḥ sopi pāti kṣaṇena hi |
tathā rājārājaputrastathāsau vahirudgateḥ ||

na kena pratiruddhosau kṛtāṃta iva dṛśyate |
idamadyāpi sāmudrīḥ pāṃḍyā deśāṃtare sthitāḥ ||

kurvaṃti rājaputrāśca paśyato haraṇaṃ dhruvaṃ |
paśyato haraṇī vidyānāstyanyā jagatī tale ||

dhyānaṃ || 

udyadbhānu sahasrābhāṃ kamalāsana pūjitāṃ |
haste mohamayaṃ pāśaṃ dadhānāṃ prabhajecchivāṃ ||

atra pūrve maṃtre ḍākinyādayaḥ śatamāyāṃti prativaṃdhakāriṇyo 
japamadhye vā tatra akṣamālā samāhito bhūtvā maṃtrī tanmithyeti manasi 
saṃciṃtya japahomādi kārayet || eva muktena prakāreṇa devī prasannā bhavati | 
tena svakara sthita phalaṃ maṃtriṇe prayacchati tenaiva siddhayo bhavaṃti | 
dūragamanaṃ apratyakṣī karaṇaṃ rājādyaṃtara gṛha saṃcaraṇaṃ tathā ca 
pāṃḍyabhāṣayā śivāmaṃtraḥ pūrvoktaḥ sa cakṣaṇaivadīkṛtaṃ mocayati || 
rājāparādhinamapi rājavaddevakāramati | idaṃ paśyato haraṇaṃ nāma 
mahāvidyā || pāṃḍyadeśīya lokānāṃ prasiddhā || ata eva pāṃḍyāḥ 
samudrāṃtaraṃ naukā sthitāḥ | rājānaṃ rājabhaṃḍāraṃ svecchayā 
luṃṭhayaṃti | idamadyāpi prasiddhaṃ tadevānya vidhayā prāha || 

siṃhaladvīpadeśe tu prayāśāratnakāriṇāṃ |
iyaṃ valavatīvidyā sarvasaukhya pradāyinī ||

mohayitvā tu nṛpatiṃ sadyodhanapatiṃ prabhuṃ |
samudramapi bhūśaṃte samastāratnajātayaḥ ||

kaṃdarpya citrakāreṇa bhūtalesmin prakāśitāḥ |
tenaiva yogena tāhi bhūmau samyak caraṃti hi ||

iyaṃ valavatīvidyā kāmarūpepi vartate ||

iti śivāmaṃtravidhiḥ || atha vālāmaṃtravidhiḥ || 

udvasagrāmasadvane hemavṛkṣaśatākule |
hemaṃtartau puṣpamāsi pūrṇamāsyāṃ vidhūdayāt ||

50a)

hemavījasutailena kṛta snāna vidhirnnaraḥ |
kauśeya vasanastadvat kaṣāya vanastathā ||

nagnotha vā japenmaṃtraṃ vālāyā vālakopamaḥ |
gomayena samālipya śūnya gehasya bhūmikāṃ ||

caṃdanena samālipya tatpaścāt kuṃkumeṇa tu |
tatra dūrvādalaiḥ pūjyo bhūtale sukṛtāsanaḥ ||

japedvālāmanuṃ lakṣyaṃ dhattūraṃ kusumaiḥ sakṛt |
homaṃ kuryāt sahasraṃ hi hemavījena cārcanaṃ ||

tato rātreḥ prāṃtabhāge vālāsāpaṃcavārṣikā |
hemavastraparīdhānā muktā bharaṇabhūṣitāḥ ||

dūrānmaṃtridrumārūḍhā lālasāvālabhūṣaṇā |
tāṃ dṛṣṭvā dūrato dhāvan gacche tatsaṃnidhau tadā ||

sāpi modaprahṛṣṭā hi cuṃvaṃtpāśutadānanaṃ |
taccumbanena maṃtrī sa jāyate rasanāyakaḥ ||

sabhā madhye tu yāṃ vārtāṃ karoti sa hi sādhakaḥ |
rasasaṃdohinīsāsyānmohinī sarvasaṃpadaḥ ||

vārtābhirmuhyate rājā muhyate kāminī tathā |
muhyate vāravanitā muhyate rājabhāminī ||

vyāghrādi paśujātīnāṃ mohanaṃ tadvaco bhavet ||

dhyānaṃ ||

kanakakapilamaulī rocanāraṃjita śrīśatamukha mukhadevaiḥ pūjyamānā 
manojñā | 
lalitavacana ceṣṭācāru caṃdrāvataṃ sā nayanasubhagabhālāmanmukhe 
sāstuvālā || 

maṃtraḥ ||

oṃ paṃcavārṣikivālevacanamādhusiṃ mama dehi dehi karuṇāṃ kuru 2 hlīṃ 
hlīṃ || mukhyataścātra maṃtrosyā vāle hlīṃ hlīṃ iti dhruvaṃ || 

dhyānārthaṃ pallavaḥ proktaḥ nāsāvāvasyako mataḥ |
etasya pratirūpo hi maṃtromagadhabhāṣayā ||

tasyā yutaṃ japaḥ proktastasmintu dvasamaṃdire |
japāṃte lalitā devī vālā pratyakṣa gocarā ||

hlīṃ hlīṃ miti vadaṃtyāśu maṃtriṇaḥ karṇamaṃḍale |
tadvīja smaraṇānmaṃtrī trailokyāvaśyakārakaḥ ||

maṃtraḥ ||

oṃ māyī oṃ māyī dāyī mohivasaṃdehi vālike vāli hlīṃ hlīṃ || 

atra vālāmaṃtrasya caturakṣaratvameva mukhyataḥ | 

50b)

anyetūpamaṃtrāḥ | atraiva proktāḥ | tathāhi || 

paṃcavārṣikī hlīṃ hlīṃ ityeko maṃtraḥ || vāle ca vanamādhurīṃ dehi 
hlīmityaparo maṃtraḥ | paṃcavārṣikī karuṇāṃ kuru 2 hlīmityaparaḥ | iti maṃtra 
catuṣṭayī || mahāvidyeti vikhyātā | ata eva mahāmohakarī || nṛpāmātyāstrī 
veśyā rājastrī mohakarī | etasya pratirūpaṃ kaṃmagadhabhāṣayā 
maṃtrātaraṃ tasminneva kāle pauṣapaurṇamāsyāṃ udvāsasadane 
hemavṛkṣāḥ | dhattūravṛkṣāḥ tadā kule tairvāse dhattūrakusumairhomaḥ || 
dhattūravṛkṣavījaiḥ pūjā || 

etasyaiva prathāṃtaramāha || 

māgadheṣu hi deśeṣu śiva yogīti kaścana |
japtvainaṃmatyarthaṃ ca yathoktena vidhinā tataḥ ||

jayasiṃhasya bhūpasya putrī kāmakalābhidhā |
vasī ca kāratāṃ sadyaḥ punnāma dveṣakāriṇī ||

atyaṃtavītarāgāsāsvanāmadveṣakāriṇī |
yogābhyāsaika niratā yogamāyā vinirgatā ||

kṛśāṃgī svaśanāsītā jātāyauvanaśālinī |
tatastāṃ jayasiṃhopi dṛṣṭvā viklinnamānasaḥ ||

varārthaṃ ciṃtayāmāsa bhūpatīnāṃ kumārakān |
kadācidvanitādvārāpapraccha svatanūdbhavāṃ ||

vālekastebhilaṣito rājaputreṣu suṃdaraḥ |
ityuktaṃ tasya cākarṇya devī kāmakalā hi sā ||

nāsya piṃḍasya bhartāsti bhavitāvāna kaścana |
ityuvāca svajanakaṃ viraktā viṣayeṣu sā ||

ityetadvacanaṃ śrutvā nṛpaściṃtā śatā vṛtaḥ |
jagamasaṁghoraṃ mṛgayā vyājato dhruvaṃ ||

vane dūraṃ gato rājādadarśāśramamuttamaṃ |
suvarcaso munīndrasya vedaghoṣasamākulaṃ ||

praśāṃtaścāpadākīrṇaṃmadvaitaṃ sumanoharaṃ |
vāpīkūpasarassaṃghairmadhye madhye virājitaṃ ||

tatrāvatīryacāśvāsaṃtyatirmati suṃdaraḥ |
prativadhyāścamasmihnijagāmāśrama gahvaraṃ ||

sadṛṣṭvāmunirājaṃ hi daṃḍavannipapāta ca |
uttiṣṭottiṣṭha rājendra ityabhāṣya munīśvaraḥ ||

kasya deśasya rājātvaṃ kutaścātra samāgataḥ |

51a)

ityukto muninā tena pratibhāṣata vai nṛpaḥ ||

ahaṃ māgadhadeśasya rājāciṃtā vaśodhruvaṃ |
tvatsamīpamihāyāto yadīcchasi kuruṣva tat ||

putrīkāmakalā me hi tyakta kāmāsti sāṃprataṃ |
ityākarṇya vacastasya bhāvagarbhaṃ munīśvaraḥ ||

dideśamaṃtramenaṃ hi śiṣyāya śivayogine |
rājāpi śivayogīndraṃ dhṛtvā ca karapaṃkaje ||

nirjagāmāśramāt tasmādyātaḥ svanagarī prati |
tatastasmai munīndrāya dadau grāmādvahirgṛhaṃ ||

śoṇabhadrataṭe ramye nivavāsasa yogivān |
rājaputrī sadāsnāte māyāṃtītaṃ mahānadaṃ ||

dadarśa śivayogīndramuhyamānāvabhūvahi |
kāmapīḍita cittāsā jagāmāca tadāśramaṃ ||

taṃ dadarśalasadrūpaṃ lalitāpāṃgasuṃdaraṃ |
prasphuradadharaṃ vaktramāvṛṇoti punaḥ punaḥ ||

pulakāṃkitadordaṇḍa dṛḍhakaṃcuka śālinaṃ |
kaṃpasaṃ sarjitāṃgī ca prasphurallocanāṃcalā ||

svedavindulasadvaṃdadadhānā vadanāṃvuje |
bhītabhīte ca sāvākyaṃ praskhaladvarṇavaṃdharaṃ ||

prahasadvadanāguptaṃ daṃtamāṇikyamālikā |
provāca śivayogīndraṃ bhāvākūtamanoramaṃ ||

mune kutaḥ samāyātaṃ kinnāma bhagavanvada |
darśanīyosi jagatāmānaṃdaśatadāyakaḥ ||

jagadārti haro rājā jagatāṃ hi kalāvatāṃ |
kāminīnāṃ mano bhāvo mūrtimānivalakṣyase ||

kāsti puṇyavatīkāṃtā taktāruṇyanāyakā |
kathaṃ vādyatayā yuktastvaṃnagasamaḥ sadā ||

yopikostubhavānbhavya śrotumicchatimadvacaḥ |
ahaṃ dīnā'valānāthatvaṃdrūpaparimohitā ||

kāmāśugapadīghāta śatacchidrita mānasā |
māmanātha bhaye nātha pāṇau kartu tvamarhasi ||

avalānāṃ valaṃ caitat kāṃ bho pakṣā vidhau dhruvaṃ |
svajīvana parityāgastannimittaṃstvameva hi ||

ityuktaḥ kāmakalayā sa yogī jñātamānasaḥ |
uvāca tāṃ mohanāṃgī kāmoratimivā parāṃ ||

aye bhadrāṃgi bhadraṃ te tvasti lakṣaṇamati dhruvaṃ |

51b)

aviśvāsyāḥ striyaḥ puṃbhirahaṃ kāryā vidhau dhruvaṃ ||

punaḥ kāmakalā prāhastaṃ munīndraṃ sphurāśayā |
aye nātha tvadīyāṃghra chāyāśaityaika jīvinī ||

atha tvameva vadasi viśvāsyāḥ nāstriyastviti |
rāvamuktastayā yogī kāminyā manmathā śriyā ||

provāca sarasaṃ vākyaṃ sadā yādiṣṭa mānasaḥ |
kamale kṣiṇite rūpaṃ dṛśyate sumanoharaṃ ||

asyarādeśasyarājñotvaṃ putrī premavardhitā |
rājāparādhaḥ kartavyaḥ kathaṃ vai yogināmayā ||

ekāṃtavasati puṇyā yogīnāmiti durlabhā |
tapasviṣu parīhāso yanmunīnāṃ parigrahaḥ ||

ityuktā muninā vālā provāca capale kṣaṇā |
ahameva purā brahman tyaktakāṃtakathā yathā ||

iti kṛtvā gururmepi ciṃtā saṃtatamānasaḥ |
adyāpi yatate mehi pāṇigrahavidhau mune ||

iti māṃ tvat saṃgatiḥ śrutvā nṛpopi śruta suṃdaraḥ |
bhadramityutkaṭaṃ citte saṃtoṣaṃ toṣayiṣyati ||

yaduktaṃ nātha yogo hi parigraha vidūṣitaḥ |
yatā nāmeva sargo * parivrajana śobhitāṃ ||

saṃtyanyepi vasiṣṭādyāḥ śrutasaṃtuṣṭa cetasaḥ |
kiṃ parigraha duṣṭāste nātha citte kuruṣva tat ||

ahamepyupavāsādyaiḥ śuddhacittā sadāśayā |
tvaṃ cedupekṣase nātha maraṇaṃ śaraṇaṃ mama ||

ityuktastutayā devyā muniḥ kāmakalākulaḥ |
aśraddheti prativākyena svāsayāmāsatāṃ sakhī ||

tatastau kṛta saṃtoṣo rājadūtībhiḥ parīkṣitau |
anyonyavārtāvijñātaṃ śūnyaṃtā dadhatī dhruvaṃ ||

etasminnaṃtare cāra nārībhiḥ * * * * * |
etasya pratirūpaṃ hi maṃtronya gaṃdhabhāṣayā ||

prajaptastu tathā rātrau tatraiva mṛtabhūmiṣu |
nātra homosti devī sā guptarūpeṇa maṃtriṇe ||

dadāti laghuvetraṃ hi tena vetreṇa sādhakaḥ |
śṛṃkhalāṃ bhaṃjayet sadyo lohakoṭi prakalpitaṃ ||

tathā dvārakapāṭāni kalilāni tathā śataṃ |

52a)

pāṣāṇa kuḍyajātāni kakubhāni śatāvadhi ||

lohakīla sahasrāṇi gajavājīnivaṃdhanaṃ |
nigaḍānāṃ sahasrāṇi bhaṃjayet sādhakaḥ kṣaṇāt ||

pratyayārthaṃ pravakṣyāmi tasya maṃtrasya kīlakaṃ |
yena kenāpi bhāṃḍānāṃ pākaśālānāṃ pragamya hi ||

etanmaṃtreṇa saṃmaṃtrya vījānyaṃvaraśākhinaḥ |
saṃtyajet tatra śālāyāṃ bhāṃḍabhaṃga kṣaṇena hi ||

jāyatedyāpi tasyaiṣā pratīteḥ sarvagocarāḥ ||

athamaṃtraḥ ||

vāṃsathā ugora hi tu kelakelā othātukabhījabhāṃḍāvaḥ | atra phālguṇa 
kṛṣṇapratipadi rātrau vetravāsinī japaḥ | śmaśāna bhūmau kāryaḥ 
pūrvavadbhūmiṃ * tastāḥ || paṃcahastaṃ jānudadhnaṃ khanitvā tatra pūrvokta 
kīlakaṃ catuṣkaṃ caturdikṣunopayitvā madhye cāsanna kīlakaṃ saṃropya 
tadupari saṃsthitvā japaḥ | paṃcasahasraṃ kāryaḥ homo daśāṃśena 
vetramūlaiḥ || tato devī vetraṃ pradadati tena vṛścika sarpaviṣaṃ tadvetra nīreṇa 
pīte naśyati || 

adyāpi vaṃgadeśe purujalāṭhīti prasiddhaḥ | 
tasya daṃḍasya tasyaiva pratirūpaṃ bhāṣāmaṃtraḥ || 

tatra homābhāvepi sāphalyamasti || atra sa eva kramo japasya phalāṃtaraṃ | lohādi 
śṛṃkhalābhaṃgaḥ || bhāṃḍapākaśālā tāmraghaṭīghaṭana haṭhaḥ | tatra 
gatvā amvaraśānākhye khelavṛkṣaḥ | tasya vījāni abhimaṃtrya pākasthale 
cetyaktāni tadā bhāṃḍānāṃ śatacchidrāṇi bhavaṃti || ityadyāpi vaṃgadeśe 
pratītirasti | avalājanaḥ kopo na tathā karoti || etasya prathāṃtaramāha || 

yaṃtrasthānāni yatraitānya tulānyagni bhāvanāt |
jāyate pṛthivīśānāṃ tadbhaṃge yaṃ vidhiḥ smṛtaḥ ||

siṃsarūvṛkṣa vījāni mālicūrṇe catudvayaṃ |
saṃmaṃtryānena maṃtreṇa rātrau svakara saṃpuṭe ||

taddvayaṃ mardayen maṃtrī bhajyaṃte tāni tatkṣaṇāt |
rathanirmāṇa kāle hi tatsamīpe tu maṃtriṇā ||

karaṃkī vīja bhasmāśu maṃtrāṃte tu sa nikṣipet |

52b)

tannikṣepanīyaṃ tatsaratho bhajyate |

rājamaṃdiranirmāṇe śākavṛkṣasya bhasma hi |
saṃmaṃtrya maṃtrī tadvāre nikṣipet paṃcamī tithau ||

rātrau kṣaṇena tadgahe kāṣṭhabhaṃgena saṃpatet |
gaṭhadurgāri nirmāṇe prajapenmanumuttamaṃ ||

dvādaśyāṃ niśi bhaume ca tatkāni saṃpaṭheddhi tat |
sāmudravālukāṃ maṃtrī kuḍyādau saṃprati kṣipet ||

tatkāla bhaṃgamāpnoti kuḍyādi pṛthivī tale | 
atra yaṃtra sthānāni rathārohyāgni yatra nirmāṇe sthāne 
bhūpālairyuddhārthaṃ kriyamāṇāgni vāṇayaṃtrasthānā nityarthaḥ || 
atrasijhara vṛkṣavījāni jharjharavṛkṣavījānimālicūrṇagaṃdhe māli 
cūrṇagaṃdhamāli cūrṇaṃ | tadvayamanena maṃtreṇa maṃtritaṃ maṃtrī 
svakare maṃtrayet || mardanakālegni cchāṇadi yaṃtrāṇi majyate | karaṃkī vījaṃ 
tadbhatena maṃtreṇa maṃtritaṃ rathanirmāṇa kālerathopari rātrau cennikṣipte 
tadārathaṃ || kṣaṇādbhajyate śākavṛkṣa prasiddhaḥ || tasya bhasmasaṃmaṃtrya 
rājagehadvāre paṃcamyāṃ rātrau cennikṣiptaṃ tadārājagehaṃ kṣaṇāt patati || 
tathā gaḍa durgādau rājñāṃ dvādaśyāṃ bhaumavāre niśi tatsamīpe 
japtoyaṃ manustatkālaṃ gaḍa durgādi pātayet tithā kuḍyādau 
samudratīravālukāṃ saṃmaṃtrya prakṣipet patati || idaṃ durgādāvapi kāryaṃ 
samāna kriyatvāditi || atra sarvatra vetreṇa devadattena maṃteṇa saṃyojayet || japet 
tena tatkālaṃ siddhyatyāśu yathoditaṃ || atra bhāṣā maṃtra vījādi maṃtreṇa 
samaye devatā dattena vetreṇa sadyonya maṃtrayet || tenokta yaṃtrādi bhaṃgo 
bhavati || iti vetravāsinīvidhiḥ || atha sphuṭākṣīvidhiḥ || 
nāraṃgaranārīkelīnāvane vā vā nadītaṭe mādhavamāsi cāṣṭamyāṃ 
kṛṣṇapakṣe niśāvidhau | atha vā *? tare ramye tādṛgvanavibhūṣite | atha vā 
kamalābhūṣite sa sarastaṭe vāpī kuṭajasaṃyuktā punnāgādi virājitā || 

53a)

tasyā tīre'thavā maṃtraṃ prajapedenamuttamaṃ |
sahasraṃ prajapenmaṃtraṃ khanitvā bhūmimuttamāṃ ||

kīlādi vidhimādhāya japedenaṃ vidhiṃ tataḥ |
atrāyāṃti mahāghorā vetālā kuṃtapāṇayaḥ ||

tānālocya punarmaṃtrī vāmapāṇinā svasṛtā |
tānsasicya tataḥ sadyoyāṃtitekhamanākulaṃ ||

tataḥ punaḥ samāraṃbha kupī maṃtra japasya hi |
evaṃ japet samāraṃbhe punaḥ kātyāyanī svayaṃ ||

āyāti śavamuṃḍāni varṣatī ca punaḥ punaḥ |
bhīṣaṇābhīti nayanā karālā daśanākulā ||

tāmālocya punarmaṃtrī vāmajaṃghāt sṛjādhruvaṃ |
siṃcayet tāṃ tataḥ sāpi prayāti gaganāṃtaraṃ ||

tataḥ punaḥ samāraṃbhe japenmaṃtrī yathāvidhiḥ |
bhairavī punarāyātilaṃvāṃvararadadvayā ||

gajamuṃḍaṃ ceyaṃtī varṣaṃtī śoṇitaṃ bhuvi |
tatsamīpe mahāghorā karālā lamvapāṇayaḥ ||

vīravīreśvarīścānye ca vepaṃtaḥ svaśoṇitaṃ |
bhayanādakarā kecit ḍamaḍḍamarupāṇayaḥ ||

hāheti pratibhāṣaṃtaḥ śastamāṃ dolayaṃtite |
maṃtriṇaṃghnaṃ tu māyāṃti jihvālalanabhīṣaṇā ||

anyonyaṃ ghātayaṃtastevyestamastaka ceṣṭitāḥ |
ātkālitākṣi yugalāmaḍisphālana tatparāḥ ||

te sarve ghorarūpā hi snātyayaṃstu maṃtriṇāṃ |
dhīreṇa sādhakendreṇa tasmin kāle kapālajāṃ ||

sirā māhatya raktena bhairavā bhīṣaṇāśca tān |
āsiṃcyamānā saṃvīkṣya gacchaṃto viyata yathā ||

punaḥ samārabhe maṃtraṃ japaṃ maṃtraṃ yathāvidhi |
tataḥ karoti nirvighnaṃ japaṃ maṃtrī yathāvidhiḥ ||

sahasraṃ prajapitvā tu homaṃ kuryād daśāṃśataḥ |
nāraṃgairnālikelaiśca devi pratyakṣa gocarā ||

dadāti maṃtriṇe caikaṃ nārikelaṃ manoramaṃ || 

tatpūjayet sadā maṃtrī tenāsya sadanaṃ sadā |
gajāṃta lakṣmīkrīḍābhi naṃdayed gajamaṃdiraṃ ||

53b)

jayeti ca mahālakṣmī saṃstauti prativāsaraṃ |
api dāsī kule jātaḥ sopi dhananāyakaḥ || 

vikrama prathito lokeśūraḥ saṃjitasaṃgaraḥ |
jāyate pṛthivīyaṃ hi dvitīyaḥ pṛthivīpatiḥ ||

yāvat tiṣṭhati medinyāṃ tāvatsodhananāyakaḥ |
striyaḥ pūjyā sadā tena jitendreṇa vidhānataḥ ||

bhramaṃti ca sarvanāryastaṃ prekṣya dhananāyakaṃ |
mahādānādi kartā sa jāyate nātra saṃśayaḥ ||

dhyānaṃ ||

caṃdrasūrya sphuṭālola nayanāmaruṇaprabhāṃ |
aruṇāṃvarasaṃśobhāṃ sphuṭākṣīṃ prabhajet sadā ||

maṃtraḥ ||

viśālākṣi gajāṃta lakṣmīṃ dehi 2 dāridryaṃ dūraya 2 hrīṃ sphuṭā bhuṃ 
svāhā || 

etasya pratirūpaṃ hi maṃtrassopyaṃgabhāṣayā |
pūrvokta vanamadhye tu japaḥ kārya sahasrakaṃ ||

homopi pūrvavat kāryaḥ paralakṣmīṃ vikarṣati |

atra bhāṣāmaṃtreṇogrābhītayaḥ || nāpi devatāsāṃ mukhyaṃ jape home ca 
pūrvokta samaye kṛte satiyo dhanavāniti stvasya samaṃ tā? * * * * * * * * * * * *? 
nātra saṃdehaḥ || aṃgadeśe cādyāpi vyāpāriṇaḥ | pratijñayā manumenaṃ 
japati maṃtraḥ || vaḍacakhu ālāramā āralakhīdeno pārapāra sphuṭāṃ hrīṃ 
svāhā || iti sphuṭākṣīvidhiḥ || 

atha haritālākṣīvidhiḥ || 

mṛgapraveśe saṃjāte dvitīya caraṇe dhruvaṃ |
ādi me divase rātrau vane kevala nirjane ||

nadīṃ vāpi sarovīkṣya tatra snātva narottamaḥ |
haritālaṃ samālipya svamukhe śuddhamānasaḥ ||

ayutaṃ haritālākṣaḥ prajapet sādhakottamaḥ |
ghṛtakarpūrakāśmīrakausuṃbhairhomamācaret ||

pūrṇāṃ kuryāt kusuṃbhena haritāla rase spṛśā |
tato devī samāyāti lalitā haritālakā ||

bhīṣaṇā haritālākṣī nagnāṃgī vyāghra saṃsthitā |
tāmālocya punarmaṃtrī svākṣamālāṃ hṛdi smaran ||

tadvyāsaṃgaika yogena sā punaścīradhāraṇā |
mohayaṃtī jagatsarvaṃ aruṇadyuti maṃḍalā ||

54a)

tasyā vāme punarbhāge devīrati kalābhidhā |
sāpunarmohayaṃtīva dṛśyate maṃtriṇā svayaṃ ||

kurvaṃtu vacanālāpaṃ vahudhāvahubhāṣayā |
lāvaṇyāmṛtadhārābhirmaṃtrirājaṃ hi devatā ||

mohayaṃtī tato maṃtrī tadvākyāni na viśvaset |
tataḥ prabhātasamaye sā devī mūlamaṃtrajāḥ ||

prāyaso haritālākṣī dvitīyāṃtāṃ hi bhāginīṃ |
gṛhītvā svakare maṃtrī kare samyak prayacchati ||

tato maṃtrī gṛhītvā tāṃ devīṃ rati kalābhidhāṃ |
vaśībhūtā tu sā devī gṛhītvā maṃtriṇāṃ dhruvaṃ ||

khecaraṃ kurvatī sadyo gaṇagaṃdharvakinnarān |
darśayaṃtī kṣaṇe tvaiva punarbhūtamaṃḍalī ||

manaściṃtitaṃ deśaṃ hi kṣaṇānmaṃtrī pradhāvati |
yakṣiṇī bhūtavetāla bhairavānati bhairavān ||

ānayaṃti kṣaṇe naiva maṃtriṇe vaśamādarāt |
padminī strī śatānyāśu darśayaṃti hi maṃtriṇe ||

tadbhogabhoginaṃ sadyaḥ kurvaṃtī maṃtranāyakaṃ |
punarbhūmitalevāṭī vane bhūmiṣu sā dhruvaṃ ||

navanārī gajendraṃ hi darśayaṃtī svamaṃtriṇe |
naravaktra vyāghra dehamevaṃ hi punaradbhutaṃ ||

naraśārdūlamenaṃ hi darśayaṃtī svamaṃtriṇe |
navanārī śarīrākhyaṃ ardhanārīśvaraṃ dhruvaṃ ||

darśayaṃtī punardevī bhūtaleṣu vanāṃtare |
tathā kamalajāṃ daivīṃ darśayaṃtī svamaṃtriṇe ||

tebhyastebhyo phalopāyaṃ punarvakṣyāmi sādaraṃ |
navanārī gajeṃdro hi yo dṛṣṭo maṃtriṇā dhruvaṃ ||

saṃbhāṣyāḥ kilatānāryaḥ sādhakena tadaiva ca |
tathaivatāstuti padaistoṣaṇīyāṃ vanāṃtare ||

saṃtuṣṭā kilatānāryo maṃtriṇaṃ vasanāṃcalaṃ |
saṃprayacchaṃti tenāśu jñāyate jaṃtumānasaṃ ||

ayameva purājanma nyāsīditi ca yonijaṃ |
vijñāyate tasya maṃtriṇaḥ sarvamaṃtriṇaḥ ||

yo dṛṣṭo naraśārdūrastastutiḥ punaruttamā |
kartavyā sa punastuṣṭaḥ khaḍgamekaṃ dadāti hi ||

vajratulyena khaḍgeṇa sa narovīrarād bhavet |
palāyaṃte purastasya yuddhe sarve naṭeśvarāḥ ||

54b)

ardhanārīśvaro dṛṣṭaḥ sastotavyānayāṃgirā |
devakātyāyanī nātha māṃ prasīda priyeśvarī ||

rāvastutaḥ sa bhagavān ardhanārīśvaro dhruvaṃ |
saṃgītavidyāmatulāṃ prayacchatpāśu maṃtriṇe ||

dhyānaṃ ||

japā puṣpa sahasraugha dyotamānāṃ maheśvarī |
dhyāyet tāṃ haritālākṣīṃ siddhi dīkṣāṃ vitanvatīṃ ||

maṃtraḥ || 

oṃ hrīṁ haritālākṣi ratikalāṃ dehi 2 svāhā || 

asyaiva pratirūpaṃ hi maṃtro hehaikabhāṣayā |
pūrvavat sa tu japtavyo nāsti homavidhi dhruvaṃ ||

tena tuṣya jagaddhātrī pradadāti hi maṃtriṇe |
ākarṣaṇīṃ mahāvidyāṃ jagadānaṃdadāyinīṃ ||

patrapuṣpaphalādīnāṃ kāminīnāṃ karoti hi |
ākarṣaṇaṃ kṣaṇai caiva yadi dhattā śivo bhavet ||

maṃtraḥ ||

oṃ haritā iṃgiṇo iṇiṃḍu mecciḍuṃ bhrūṃ bhrīṃ hrūṃ svāhā || 

atrākṣamālāṃ punaḥ smarediti ādikṣāṃtā mālā tatra mano datvā japaḥ 
kāryaḥ tena maṃtriṇe bhayaṃ na bhavati || ayaṃ sahacarī maṃtra iti 
śukrācāryāt || prasiddhaṃ || tathā ca śāvaraśaṃbhuḥ || 

yanmaṃtre khalu siddhe hi sidhyaṃtyanyā hi devatāḥ |
saiṣā sahacarī vidyā sarvāṃgamasugopitā ||

tathā ca gauḍapādācāryaḥ || 

maṃtrāṃtare susiddhe hi siddhetyenyāstu devatāḥ | 
ekāvalī mahāvidyā sahacaryapi gīyate ||

tathā ca etasyāṃ haritālikāyāṃ ratikalā devatā siddhiḥ |
tataśca navanārī kuṃjaradevatā puruṣaśārdūla ceṭakaḥ ||

ardhanārīśvaraśca bhagavān gaurīpatiriti eṣā sahacarī mahāvidyā proktāḥ | 

atha pratirūpakaṃhaiva bhāṣāmaṃtraḥ || 

tena patrapuṣpaphalādīnāmadyāpi rājavinodi yogīśvarā diṣu dṛśyaṃte || 
kāminī cakṣaṇenākarṣayā kāpi svamate viṣayamāgataḥ kāminī tāṃ dṛṣṭvā 
smṛtvā cāyaṃ maṃtrānusaṃdheyastatkālaṃ sā 
kenāpyadṛśyamāṇavadvāyuvaśādaṃvaracarī bhūtvā maṃtrigehamāyāti || 
adyāpi teṣu tathā nīlakaṇṭha nepālādau prasiddheyaṃ 

55a)

vidyājaneṣu rājakumārīmapite aṃteḥ purādānayati kenāpya jñātacarāṃ 
tathā kāmarūpadeśeṣu naukākarṇadhāre śriyaṃ vidyā prasiddhā yathā 
kāpāliṣvapi || iyaṃ tu paramāvidyā siddhā pravarāvara svāmine 
śaṃbhunādattā punargṛhītā tasmāt sapārvatīpati kuṭilavuddhi bhāvanāsīditi 
kāmarūpe prasiddhiḥ || iti haritālākṣīvidhiḥ || 

atha kuṃḍinīvidhiḥ || 

kālaṃjale mahāśaile nīlakaṃṭhasya maṃdire |
rātrau śivacaturdaśyāṃ japed devīṃ ca kuṃḍinīṃ ||

tanmaṃdire pivetāla devatā bhūmimaṃḍale |
japaḥ sahasra tritayaṃ kuṃḍinyā kilamaṃtriṇā ||

kartavyo vilvamūlena homastu taddaśāṃśataḥ |
kālaṃjara mahāśailaṃ nīlakaṃṭhasya maṃdirāt ||

purobhāgesti subhagaḥ kalāṇo nāma śaṃkaraḥ |
tasya devālaye vātha japtavyo yaṃ manustathā ||

jape home kṛte sadyaḥ kuṃḍanāgo mahāvalī |
vistīrṇa vadano laṃvo dṛśyate yugaviṃśati ||

phaṇāṃ prasāryanāgosau sadyastiṣṭhati maṃtriṇaḥ |
purastāt tatra nirbhātyā sthātavyaṃ tena matriṇā ||

phūtkārāṇāṃ sahasrāṇi kurute sa phaṇāṃ dhruvaṃ |
tasya jvālā śataṃ vaktrā niḥsaraṃti punaḥ punaḥ ||

tathā viṣāṇi vahudhā nīlapītacchavīnihi |
palāsāni tato dhūma salilaṃ tadanaṃtaraṃ ||

kāmalaṃ ca tatoṃḍāni pakṣiṇaḥ pakṣaśālinaḥ |
evaṃ vidhānyanekāni citrāṇi ca tadā nanāt ||

tadā nirbhītinābhāvyaṃ sādhakena manasvinā |
tato devī tamārūḍhā dṛśyate sumanoramā ||

pakṣaṇī śatasaṃsevyātakṣakastrībhirāvṛtāḥ |
sā kuṃḍinīti capalā viśālā raktalocanā ||

sāstotavyā munīndreṇa stutyaivaṃvidhayā dhruvaṃ |
namaste jagatāṃdhātri namaste kamalekṣaṇi ||

namaste nādarūpiṇyai bhairavyai te namo namaḥ |
kalākāṣṭhādi rūpāyai svarūpāyai namoṃ śataṃ ||

namaḥ kaiśikī rūpiṇyai hemākṣāyai namo namaḥ |

55b)

rajatādri vidhātryaite viśālāyai namo namaḥ ||

vāmanetryai namastestu vāsuki stuti bhāvane |
namaste nararūpe hi namaste bhāvabhāvini ||

namo nārīsvarūpe te namaste nāradātmake |
namaste lalitāpāṃgī namaste dhūrjaṭī priye ||

namaste kaṃsanāśinyai nāmanītyai namo namaḥ |
vasudhāyai namastestu sudhāyai satataṃ namaḥ ||

akhaṃḍānaṃdadāyiṇyai bhavānyai satataṃ namaḥ |
apārāyai vipārāyai paradāyai namo namaḥ ||

vījadhāma nidhātāyai vidhānavidhaye namaḥ |
vidhātryai vāsudevāyai śivāyai prasabhaṃ namaḥ ||

kaumāryai nārasiṃhyaite aindryai devyai namo namaḥ |
sudhākara mahādhāma chaṭāchurita tejasā ||

vapuṣā viśvamakhilaṃ dyotayaṃtyai namo namaḥ |
vodhavodhita viśvāyai mohakāriṇi te namaḥ ||

ātmajyoti svarūpiṇyai śāśvataṃ namaḥ |
ramāvilāsadāyinyai puṇyadāyai namo namaḥ ||

akhaṃḍalakratu vidhi prastutāyai namo namaḥ |
narendranīti nipuṇe purāṇe tvāṃ bhajāmyahaṃ ||

evaṃ stutā hi sā devī prasīdati tapaśvine |
dadātya mṛtamudgrāhya garutmamaṇinirmite ||

pātre tadā tadāyūya tato maṃtrīsutoṣitaḥ |
karoti kālasaṃprāpti vaṃcanaṃ sa tu yogavān ||

kiṃcidu sthitimālocya svaśarīrasya maṃtriṇaḥ |
viṃdumātraṃ pivenmaṃtrī tenāsāvamaro bhavet ||

devāṃśo yastu manujastasyaivāyaṃ vidhiḥ dhruvaṃ |
sādhyo bhavedidaṃ śāstraṃ labhate devatātmakaḥ ||

atra idaṃ śāstraṃ nānyasya hastagata bhavati śāvarītaṃtraṃ tu tasyaiva haste 
patati yo devatāṃśo bhavet || 

dhyānaṃ || 

ārūḍhaṃ nijanāgamadbhutaphaṇaṃ vyāpāramithyā kṛtaṃ 
trailokyamaṃdhakāra subhagaṃ jihvā sphuradrociṣaṃ || phūtkārāhata 
bhūruhaṃ śaśi śataṃ pradyotamānāṃ śivāmātāmra sphuṭalocanāṃ 
bhajamano hemaṃ kaṣāṃ kuṇḍinīṃ ||

56a)

maṃtraḥ || 

oṃ kuṃḍini nāgavāhane phūḥ phūḥ svāhā || 

etasya pratirūpaṃ hi maṃtraḥ ṭha ṭha ra bhāṣayā |
japosya dviguṇaṃ prokto homo naivātra vidyate ||

cirakālaṃ sa vai jīvet prāyo mṛtyu vibhetitaṃ |
prāyosya japa kartā tu nepālādau kvacit kvacit ||

nīlakaṇṭhepi bhūyāsaḥ parvatāṃtaśca rājanāḥ |
dviśataṃ triśataṃ cāpi vatsarāṇāṃ yathākramaṃ ||

jīvaṃti narayogīndrāstatra tatra guhāṃtare |
devīnātra bhavet sākṣāt pīṃḍīṃ jāpyā tadanaṃtaraṃ ||

svapne vadati sā devī ciraṃjīvī bhaveti hi |
maṃtriṇaṃ kṛtasaṃjāpyaṃ tato mṛtyu dinaṃ dhruvaṃ ||

tamākhyāti ca dhīraṃ hi manoyogaṃ prayacchati |
manoyogaṃ samāsādya saṃyogī jñāta kālakaḥ ||

kālaṃ vaṃcayate sohi vidrāvanmaraṇaṃ kṣaṇaṃ |
anubhūyaṃ tato maṃtrī punarutthiti māpnuyāt ||

punaḥ smarati saṃsāre yatkṛtaṃ sakalaṃ hi tat |
yuvāgalita pālityaḥ vālakāṃti manoramaḥ ||

jāyate yogamāyāvī punarjīvati vai śataṃ |
dvitrivāraṃ yathā kuryādevaṃ maṃtramahimnayā ||

vaudhānāmapyayaṃ maṃtra siddha āsīt purākila |
tatra śrīśaṃkarastebhyo gṛhṇādenaṃ valādapi ||

prāyaśo naiva japtavyo gṛhiṇāyaṃ manu dhruvaṃ |
nissaṃtatirbhavet sadyo yogī tasmādbhavedayaṃ ||

tasmādiyaṃ mahāvidyā japtavyai kākinā bhṛśaṃ ||

maṃtraḥ || 

ṭha ṭha laṃ śa la sorakle iṃjānī daśalakaṃrīdo ṭhaḥ ṭhaḥ || iti kuṃḍinīvidhiḥ 
|| atha madhuvāsinīvidhiḥ || 

madhumāsasitāṣṭamyāṃ gaudātīre vimānuṣe |
kuśatarpaṇa tīrthe hi latāgulmāṃtare dhruvaṃ ||

karaṃjatarutīre vā kiṃ vā kolamahī bhuvaḥ |
chāyāyāṃ samanurjapyaḥ sahasra navasaṃkhyayā ||

athavā madhu vṛkṣasya chāyāyaṃ hi vanāṃtare |
japedenaṃ manuṃ maṃtrī sahasra navasaṃkhyayā ||

godāvarī suvṛkṣasya siddhayogo mahānagha |
prajaptavyā tato devī prasiddhā madhuvāsinī ||

56b)

vāsaṃtī kusumairhomo madhupuṣpairathāpi vā |
karpūrā gurusaṃmiśraiḥ sahasraṃ homamucyate ||

madhunāmā mahākaścidyakṣovighnakarī dhruvaṃ |
tatrāyāti mahālolajihvālalana bhīṣaṇaṃ ||

māhiṣeṇa vidyāraṇena rudhirāpāna tatparaḥ |
vāmena pāṇinānyena surāpāna samārataḥ ||

jihve yaiva sa yakṣo hi latā vṛkṣādi gulmakān |
utpādya carvamāṇo hi bhakṣyaṃ dehīti bhāṣayā ||

saṃllayat sādhakendrasya mithyātrāsana tatparaḥ |
muṣṭiraktaṃ pradātavyaṃ maṃtriṇākarajaṃ dhruvaṃ ||

tatastasmin gate pakṣe devī vṛkṣatale tadā |
pratyakṣā jāyate tasya vasaṃtasya rasaṃyutā ||

dadāti maṃtriṇe tasmai kārmukaṃ puṣpanirmitaṃ |
vitasti mātramatule tadgṛhītvā tu sādhakaḥ ||

kāminī śatasaṃmoha catuḥṣaṣṭhi kalādharaḥ |
jāyatetha pṛthivyāṃ sa madano mūrtimāniva ||

catuḥṣaṣṭhi kalājñātaṃ na kasyādyāpi bhūtale |
manmathotha śivaḥ kṛṣṇaḥ pradyumna itaro mataḥ ||

catvāra eva saṃjātāścatuḥṣaṣṭhi kalādharāḥ |
paṃcamaḥ sasvayaṃ maṃtrī jāyate tatkalādharaḥ ||

dhyānaṃ ||

kusumaśaravasaṃtastūyamānā mṛgākṣī navarasamaya mūrti brahmasaukhya 
pravṛttiḥ |
kanakakamalapāṇirmohamāyā yaśaḥ śrīrmama hi hṛdayasadhye saṃvaset 
kāmadevī ||

maṃtraḥ || 

oṃ madhuvāsini kāmadevi klīṁ svāhā || 

asyaiva pratirūpaṃ hi maṃtro maithilabhāṣayā |
tena kāṃtavarāyāti trisaṃdhyaṃ japa iṣyate ||

na homo nāpi kālādi sādhanaṃ tasya vidyate |
dṛṣṭimātreṇa kāminyaḥ kāmayaṃti hi sādhakaṃ ||

tannāmāpi divārātraṃ japaṃti śatadhāstriyaḥ |
naranārī mahāprīti heturnānyanmahītale ||

prātilomyena saṃjapto bhāṣā maṃtro vasaṃtake |
caturdaśyāṃ śuklapakṣe caitre māsi nadītaṭe ||

tena devyati saṃprītā rājavaśyaṃ prayacchati |
rātraunāma gṛhītvā hi sādhyasya svayamā japet ||

57a)

tato devī tarhi sādhya svapnāṃte vadati sphuṭaṃ |
ayaṃ rājan devadattastesti pūjyo na saṃśayaḥ ||

nocettava bhaveddhāniriti sāsphuṭabhāṣiṇī |
iti svapnāṃtare sādhyaṃ sāvadatpatha devatā || 

maṃtraḥ || 

mādhavīmāhamarāṃ manogata rājavaśyajahanehopite haneṃkara ugu ihāṃ 
sarvasamartha klīṃ hrīṁ svāhā || iti madhuvāsinīvidhiḥ ||

atha maṃtharāmaṃtraḥ || ikṣuvāṭīvanāṃ tarhi guḍapākasya sthalaṃ hita tat || 

rasayaṃtrasamīpe hi racayitvā śubhāṃ sthalīṃ |
japet tatra manuṃ devyāmaṃtharāyaśade dvayā ||

ikṣukhaṃḍairdaśāṃśena homaṃ samyak samācaret |
mallāri ṣaṣṭhīrātrau hi japaḥ some prakīrtitaḥ ||

tataḥ sā maṃtharā devī prasīdati hi maṃtriṇe |
dadāditi madhupātraṃ hi divyamādhvīkamiśritaṃ ||

tatpūjayet trisaṃdhyaṃ hi tanmukhānmaṃtharā śivā |
mukhamātrābhi saṃvyaktā śubhāśubhavidhiṃ tadā ||

yadyacciṃtayate citte syānnaceti ca sā vadet |
yadā yadāti saṃkaṣṭaṃ jāyate maṃtriṇe dhruvaṃ ||

tadā tadā ca sā devī madhupātra prapūjanāt |
ityame veti vadati prītā sā jagadaṃvikā ||

dhyānaṃ ||

karevahaṃtīko daṃḍamaikṣavaṃ lolalocanāṃ |
japākusumaśoṇāṃgīṃ mama citte tu maṃtharā ||

maṃtraḥ ||

oṃ maṃthare ikṣu kṣitivāsini mameṣṭaṃ vada 2 bhuṃ dyaṃ maṃ svāhā || 

asyaiva pratirūpaṃ hi maṃtro mālava bhāṣayā |
tadardhaṃ tu japaḥ prokta pūrvokta vanamaṃḍale ||

rasayaṃtra samīpe tu bhūmipūjā viśeṣataḥ |
kartavyātha japāpuṣpa karavīra prasūnakaiḥ ||

kuṃkumaiścāpi siṃdūrai raktacaṃdanacaṃdanaiḥ |
yāvadā lohitaṃ vastu tāvadbhiḥ paripūjayet ||

tato yaṃtrāvidhau sthitvāyapaḥ kāryo yathāvidhiḥ |
tathaiva rasayaṃtrasya pūjā samyak prakīrtitāḥ ||

te naiva mūlamaṃtreṇa bhāṣā śaktiyutena hi |
tato yaṃtra mukhā devī vadati svaśubhāśubhaṃ ||

vārṣikaṃ ca parasyāpi tadvidhiḥ prativārṣikā |

57b)

atrāpi kālaḥ ṣaṣṭhī syānna ca vāravidhirmataḥ ||

yaṃtravaktrānna ceddevī svapne vāpi vadet tadā |

atha maṃtharā devyā maṃtraḥ || rasaniḥsaraṇayaṃtrarasapākayaṃtra 
madhyabhūmi saṃmārjya tatra jāpaḥ daśadvayamayutadvayaṃ daśaśabdo 
maṃtraḥ ayuta sāstratanāma || mallāri ṣaṣṭhīrātrau 
mallāri ṣaṣṭhīmārgaśīrṣasita ṣaṣṭhī tadrātrau someyaṃyaṃtra anuṣṭheyaḥ 
iks.u ṣaḍaiḥ daśāṃśena home kṛte sā devī prasīdati || āgatya maṃtriṇe 
madhupātraṃ amṛta miśrita madhu yutaṃ dadāti tatastatsaṃkaṭakāla 
trisaṃdhyaṃ tenaiva maṃtreṇa pūjayet || tato devī tanmadhupātra mukhān 
svamukhamāviḥ karoti || tato maṃtriṇaḥ saṃkaṣṭe *? maiva vidhayā hari 
bhaviṣyati || tvamevaṃ prakāraṃ kuru athavā tatra bhaviṣyati tvamasminnarthe 
yatnaṃ mā kurvīti vadati || tathā parasyāpi vadati || asyaiva pratirūpaṃ hi 
mālavabhāṣayā uktaḥ || tasya pūjā sthalaṃ rasayaṃtrasamīpe pūjā tu 
japāpuṣpakaravīrapuṣpaiḥ teneva vakṣyamāṇa bhāṣāmaṃtreṇa tathā 
kuṃkumacaṃdanabhūti yāvadā lohitaṃ tāvadbhiḥ pūjāsthalasya 
rasayaṃtrasyāpi pūrvavanmallāri ṣaṣṭhī rātrau japaḥ navāraniyamaḥ yasmin 
kasmiṃścidvāsarepi sā ṣaṣṭhī bhavatu tathāpi tatra bhāṣā maṃtro vaśyaṃ 
jāpyaḥ || tato devī rasayaṃtramukhānmaṃtriṇaḥ śubhāśubhaṃ vadati tata idaṃ 
vidhānaṃ maṃtriṇā prativarṣaṃ kartavyaṃ | tathā ca svaparasya abhilaṣitaṃ 
vadati || na vadati cettathā tadā svapne vā samāgatya vadatīti tātparyaṃ | 

maṃtraḥ || 

oṃ maṃtha harihmāre śubhaṣācuṃkahakaha hūṃ hūṃ maṃ thaṃ namaḥ || iti 
maṃtharāvidhiḥ || 

atha haṃsagāṇavidhiḥ || 

hiraṇyakaśipu prāṇanāśakāle tithau dhruvaṃ |
saṃdhyāmārabhya japtavyo haṃsagāṇamanuḥ khalu ||

ayutārdhaṃ tato homaḥ padmākṣaistatra saṃmataḥ |

58a)

japo homaśca kartavyaḥ padmayukta sarastaṭe ||

tato haṃsasamārūḍhā śatacaṃdrasamaprabhā |
sā devī maṃtriṇe tasmai prasīdati sumoditā ||

padmākṣamālāmekāṃ hi dadāti svīyamaṃtriṇe |
tanmālā japato maṃtrī jāyate śāstrapāragaḥ ||

ajñātākṣaravargopi jāyate sa vṛhaspatiḥ ||

dhyānaṃ ||

śatacaṃdrasamajyotsnāṃ caṃdrārdhakṛtaśekharāṃ |
varadā bhayahastāṃtāṃsaṃseve haṃsagāṃ śivāṃ ||

maṃtraḥ || 

oṃ haṃsage vodhaṃ dehiro śrī svāhā || 

asyaiva pratimaṃtro hi jñeyaḥ saurāṣṭra bhāṣayā |
japastadvat samākhyāto nātra homa vidhirmataḥ ||

tatastu gaṇanā vidyāṃ su camatkārakāriṇīṃ |
dadāti maṃtriṇe tasmai rājasaṃsanmanoramāṃ ||

sa bhūbhūdhara vā rāśi carācaramidaṃ jagat |
bhāratī rūpataścāpi gaṇayatyāśu tatkṣaṇāt ||

iyaṃ tu bhāskarī vidyā devānāmapi durlabhā |
yasya kasyāpi bhāgyena vinā kasmān mukhī bhavet ||

guṇaṇāgaṇanātyaktā sadyo vadati niścitaṃ |
idametyevadityeva metāvat parimāṇakaṃ || 

maṃtraḥ || 

oṃ haṃṣā vāhaṇihmārūviṇuvā cū āṃpihāṃro svāhā || iti haṃsagāvidhiḥ ||

atha haṃsīvidhi ||

tuṃgabhadra taṭe ramye yatra lakṣmīśvaraḥ śivaḥ |
tatra snātvā nadītīre hyamāyāmayuta trayaṃ ||

ravivāsararātrau hi yajeddhaṃsīṃ maheśvarīṃ |
mustakaṃdaiḥ sahośīrairdaśāṃśaṃ homamācaret ||

tato devī sudhāmadhyān śubhāṃ tāsu manoramā |
vāmapāṇau svayaṃ haṃsīlālayaṃtī punaḥ punaḥ ||

dadāti maṃtriṇe śīghraṃ syāṭhikākṣaṃ manoramaṃ |
tasmin paśyati bhūtaṃ ca bhaviṣyaṃ vartamānakaṃ ||

tathā svasya parasyāpi sarvajño jāyate naraḥ ||

dhyānaṃ || 

sudhākarasamajyotsnāṃ śukaśobhitakarāṃ | 
vāme haṃsaṃ dadhānā hi pāṇau haṃsīṃ bhajāmitāṃ ||

maṃtrastu || 

oṃ haṃsī sarvavodhaṃ dehi 2 hlī ṭhaḥ svāhā || 

58b)

etasya pratirūpaṃ hi maṃtrohaṃḍīrabhāṣayā |
tena sadyo japaḥ prokto yatra kutrāpi vai tithau ||

kāmaṇīkaphalairamyairāraktairhomamācaret |
tato homāṃta samaye devī saubhāgyarūpiṇī ||

dadāti varamuttānaṃ haṭhayoga gṛhādikaṃ |
sadyo darśayatisvaira yogavān bhava putraka ||

iti datvā varaṃ devī jāyateṃ tarhitā tadā || 

maṃtraḥ || 

haṃsāpi yogāmāhi kalavalamilaṃ hraṃ hūṃ svāhā || 17 || iti haṃsīvidhiḥ ||

atha vicitrāvidhiḥ || 

citra ṛkṣa praveśe hi caturdaśyāṃ niśāṃtare |
sarastīre japenmaṃtraṃ vicitrāyā viśeṣataḥ ||

ayutaṃ kamalākṣaiśca homaṃ kuryād daśāṃśataḥ |
tato devī samāyāti vicitravasanāṃcalā ||

dadāti maṃtriṇe tasmai vicitravasanāṃcalaṃ |
tadaṃcalaṃ tu saṃpūjya rātrau saṃsthāpayed gṛhe ||

tadgṛhaṃ pūryate vastrai rājamaṃdiragairapi ||

dhyānaṃ ||

citracailāṃcala prītiṃ citramālyānulepanāṃ |
vicitrā bharaṇāṃ devīṃ vicitrāṃ bhajamānase ||

maṃtraḥ || 

vicitre citracailāṃcala dehi vāsaḥ pūraya 2 pūṃ svāhā || 32 || 

asyāpi pratirūpaṃ hi maṃtraḥ paṃcāla bhāṣayā |
tathaiva sa tu japtavyo maṃtrastatra niśāṃtare ||

tato devī prasannā sā dadāti hi karaṃḍakaṃ |
tasya pūjā vidhānena jāyate sarva ṛddhimān ||

na kadācid daridraṃ hi sanaraścānu bhūyati ||

maṃtraḥ || 

vicitrīttaṃ vicitra khela 2 ṇī prasanna śrīguru āṇasiddhāvī śrīṃ svāhā || 36 || 
iti vicitrāvidhiḥ ||

atha vidhipūrvakāvidhiḥ ||

kṛṣṇātīre mahātīrtha paṃcagaṃgā samāgame |
māghe māsi dvitīyāyāṃ kṛṣṇapakṣe niśāṃtare ||

kṛtvā tṛṇa kusūlaṃ hi nikṣipeddhi janāṃtare |
kṛtvā sāyāṃtakaṃ karmaṃ kusūlaṃ pūjayet tataḥ ||

tato devīṃ smaranmaṃtrī kusūlāṃtarviśeddhruvaṃ |
tatra vaddhāsano yogī śītavādhāmupekṣya hi ||

59a)

japet paṃca sahasraṃ hi devatāṃ vidhipūrvakāṃ |
tatastasmin kuśūlāṃta vidhinā sahasaṃyutāṃ ||

paṃcavaktrāṃ trinetrāṃ hi paśyedaṣṭa bhujāṃ śivāṃ |
tataḥ sā devatā tasmai dadāti hi kamaṃḍaluṃ ||

jalapūrṇaṃ tatastatstha jalenā secayeddhiyaṃ |
sanarastatkṣaṇādeva saptajanma samudbhavāṃ ||

jātiṃ vadati tatkālaṃ tat tatkarma karoti ca |
patitapālana ityetannāma tasya bhavediha ||

dhyānaṃ ||

amalanīraparīta kamaṇḍaluṃ svakarairdadhatī jagadaṃvikāṃ |
kanakakuṃḍalamaṃḍita gaṃḍaruka sucirāṃbhaje vidhipūrvakāṃ ||

maṃtraḥ || 

vidhipūrvake ācakranakhare hrīṃ srīṃ svāhā || 

asyāpi pratimaṃtrosti samyakkerala bhāṣayā |
tena sadyo hi sā devī jalāṭha kaṣṭiṃ dadāti hi ||

sa tu mādye sitāṣṭamyāṃ japtavyaḥ sarito jale ||

maṃtraḥ || 

araviṃdu idu amalamelamaṃgane vidhi vāhinīṃdu sīlaṃ svāhā || 24 || iti 
vidhipūrvakāvidhiḥ ||

atha vidhātrī || 

nadītīre tu yatrāste dhātrī vṛkṣo manoramaḥ |
saphalastasya bhūmau hi kārtike paurṇamāsike ||

somavāre tadā maṃtrī niśāyāṃ triśataṃ japet |
homodhātrā phalaiḥ kāryastatastattarute dhruvaṃ ||

jāyate tu mahāśabdaḥ prasannāsmīti śobhana |
tanmaṃtra paṭhanānmaṃtrī nīraṃ kṣīraṃ bhavediha ||

ityuktiṃ kila saṃbhūtvā sa paṭhenmaṃtramuttamaṃ |
nīropari tato nīraṃ jāyate kṣīramādanāt ||

dhyānaṃ ||

dhātrī taruśarīrasthāṃ vidhātrīṃ kamalāsanāṃ |
viśālalocanāṃ vaṃde nīrakṣīravidhāyinīṃ ||

maṃtraḥ || 

oṃ vidhātri nīrakṣīra vidhāyini viṭ svāhā || 16 ||

asyaiva pratimaṃtro hi varyovānara bhāṣayā |
tāvāneva japaḥ kāryaḥ na homavidhiriṣyate ||

lavaṇasuratīrthe hi japausya parikīrtitaḥ |
tasmin kāle mahāpuṇye vānaraḥ kaściduttamaḥ ||

āgatya sādhakendrāya dadyāt kāṃcanakuṃḍalaṃ |

59b)

tatkuṃḍalavalānmaṃtrī jāyate hi mahāvalī ||

śilāvṛkṣamahākūpotpāṭanaṃ kurute kṣaṇāt |
hastinaṃ vājinaṃ vāpi kṣaṇāt staṃbhayet kila ||

mahāmallagaṇānsaṃhho jayatyāśu na saṃśayaḥ ||

maṃtraḥ || 

hili vili ke ḍe ke ke ḍe bhīṃ vīṃ bhuṃ svāhā || 14 || iti vidhātrīvidhiḥ ||

athavainateyākṣī ||

śrāvaṇe māsi nāgānāṃ paṃcamīyā prakīrtitā |
tasyāṃ japenmahāmaṃtrī rātrau vālmīka bhūmiṣu ||

ayutaṃ vainate yākṣī homasyānmātu liṃgakaiḥ |
tataḥ sā vainate yākṣī prasannā maṃtriṇe khalu ||

dadāti gāruḍīṃ vidyāṃ sarvasarpaviṣāpahāṃ |
sarpāṃgajāti kathanā sarpadaṣṭasu nṛtyakāṃ ||

sarpākarṣaṇa śaktiṃ ca mahātakṣaka darśanaṃ |
anyamaṃtri sahasrāṇi na jayaṃtiha tatparaḥ ||

dhyānaṃ || 

kamalāsanāṃ hi sarpādi veṣṭitāṃ viṃdhyavāsinīm dhyāyāmi vainate 
yākṣīṃ viṣadoṣa harāṃvikāṃ || 

maṃtraḥ || 

oṃ vainateyākṣi sarpa sevite nāgadevi sphīṃ svāhā || 18 ||

asyāstu pratimaṃtrā hi mahāsiddhi pradāyakāḥ |
gauḍaśrīhaṭṭa śrīkāmabhāṣābhiḥ sumanoharāḥ ||

sadyo gāruḍa cailaṃ hi tadvalāt saṃjayaṃtite |
sarpadaṣṭa pranṛtyaṃ hi tadvārā jāti bhāṣaṇaṃ ||

viṣavelāpranirdhāmaḥ nirviṣa praharādayaḥ |
janaṃti maṃtriṇaḥ sarve sarvadeśagatā imāḥ ||

vidyā pratyayakāriṇyo bhaviṣyaṃti varānane |
gurūpadeśena vinā sarvaṃ syāt tu nirarthakaṃ ||

atreyaṃ gāruḍī vidyā vainate yākṣi nāmataḥ || 

etasyānuṣṭhānena gāruḍino jāyaṃte sahasraśo maṃtriṇaḥ || tatra gāruḍavidyā 
sarpaviṣārpaharaṇe sarpadhāraṇaṃ | sarpadṛṣṭasya śarīrāt śuddha 
nṛtyagānādi | tathā sarpadaṣṭasya mukhena jātyādi kathanaṃ | sarpasya viṣavelā 
nirṇayaḥ nirviṣapraharati nirṇayaḥ | tathā sarpastaṃbhaḥ sarpākarṣaṇamityādi 
gāruḍakhela || he varānane pārvati maṃtriṇaḥ siddhiṣyaṃtīti pārvatīṃ 
pratiśivenopadiṣṭāṃ tataḥ || ete prakārāḥ sarve etasya maṃtrasya saṃtyeva 
sarvadeśeṣu lokaprasiddhāḥ ||

60a)

iti vainateyākṣīvidhiḥ || 

atha rūpā ||

āṣāḍhe māsi rātrau hi kṛṣṇapakṣe'ṣṭamī tithau |
sagarbhīstrī citābhūmāvathavāraṇa bhūmiṣu ||

śastra naṣṭācitā bhūmāvayaṃ jāpyo manuḥ kila |
ayutaṃ ca japaḥ proktaḥ pāmarīvījaguggulaiḥ ||

homo daśāṃśataḥ proktastato homāṃtamāgatā |
yā yatragata himādriṃ laṃghayennātrasaṃśayaḥ ||

abhūmicārī lokeṣu jāyate yogavānasau ||

dhyānaṃ ||

kuṭajānāṃ vanārūḍha rūpasaubhāgyasuṃdarī |
yoginī mama cittestu kuṭajākṣī manoramā || 

maṃtraḥ ||

kuṭajākṣi kaṃvalaṃ dehi 2 bhīṃdhaṃ svāhā || 15 ||

asyāpi pratirūpaṃ hi kugarairala bhāṣayā |
tathaiva sa tu japtavyo rātrau tatra tithau dhruvaṃ ||

dadāti sā jalastaṃbhaṃ devatā kuṭajākṣikā ||

maṃtraḥ || 

iralaṃgahū iti kāminī bhuvaṃ || 17 || iti kuṭajākṣī ||

atha kaṃkarīvidhiḥ || 

avṛṣṭi kāle rātrau hi ravau nadyāṃ jale kila |
prajapan kaṃkarī devīmayutaṃ hi tataḥ paraṃ ||

prabhāte vṛṣṭirāyāti sā hi paṃcadināvadhi |
ahorātraṃ tato bhūmīrāpūrṇā nīradhārayā ||

dhyānaṃ || 

kaṃkarīṃ varuṇāpāṇaṃ dhyāyejjala tanuṃ śivāṃ |
vidyucchata svarūpāṃ tāṃ ghoramārjanabhīṣaṇāṃ ||

maṃtraḥ || 

kaṃkarījalaṃ devījalaṃ pūraya 2 dhaṃ dhaṃ ||

asyaiva pratirūpaṃ hi maṃtraḥ kā urabhāṣayā |
tathaiva phaladaḥ sopi japtaḥ sadyo hi maṃtriṇāṃ ||

atra sadyo japamātraṃ tataḥ phalado bhavati || na tu homādi japasaṃkhya niyamaḥ || 
adyāpi malli deśasya pratīti sarvasaṃmatā || 

maṃtraḥ || 

hili kili kaṃkarī kāmākṣā hamasamamahīmaṃḍalapāṇīthā uthā 
udhaṃrīdhaṃrī svāhā || iti kaṃkarīvidhiḥ ||

atha śubhaṃkarī ||

varadāyāstaṭe ramye dakṣiṇasyāṃ diśi dhruvaṃ |
māsibhādrapade ṣaṣṭhyāṃ kṛṣṇāyāṃ hi niśāṃtare ||

60b)

kṛta saṃdhyāvidhiṃ samyak samāhitamanāḥ kila |
karavīradrumāṃ yatra nirguṃḍī vanameva vā ||

tasmin khanitra vidhinā kṛtakīlakaropaṇaḥ |
prajapedayutaṃ maṃtraṃ karavīra prasūnakaiḥ ||

āraktai kīla homasyāt tato devī manoramā |
āyāti divyarūpeṇa kalikāmavimohinī ||

nīrājayati taṃ devī svahastena ca maṃtriṇaṃ |
tatastaṃ maṃtriṇe divyānmogānāśu dadāti sā ||

yadā yadā hi citte sau yaṃ yaṃ kāmaṃ karoti ca |
taṃ tamā pūrayet sadyo viṣayā pūrayeddhisā ||

sraksugaṃdha kalānārī nirmāṇa kurute kṣaṇāt ||

dhyānaṃ || 

kalākalāpaṃ paripūrayaṃtī vibhāvayaṃtī viṣayānanekān | nārīnarendrānapi 
mohayaṃtī sāmānasemestu śubhaṃkarī śrīḥ || 

maṃtraḥ || 

oṃ śubhaṃkari paradevate mameṣṭaṃ dehi 2 śuṃbhaṃ śrī svāhā || 32 || 

asyāpi pratirūpaṃ hi prāyaḥ paiśāca bhāṣayā |
yatra kutrāpi deśesau tanmāse tattithau niśi ||

tathaiva phaladāsāsyādayutaṃ japamiṣyate |
drākṣāphalairbhaveddhomaṃ tathā siddhirbhavet tadā ||

maṃtraḥ || 

mili 2 kili 2 haleṃ śubhaṃkari kāmidaṃgaśca dehi 2 klīṃ || 24 || iti 
śubhaṃkarīvidhiḥ ||

atha śatanādāvidhiḥ ||

māsi śrāvaṇake māyāṃ rātrau dūra nadītaṭe |
navapūraparikrāṃte yayogarjanayāyute ||

japet tatra manuṃ devyāḥ sahasrāṣṭaṃ yathāvidhiḥ |
amṛtā mūlaparṇaiśca kṛte home daśāṃśataḥ ||

tato rātrau hi jāyaṃte maṃtriṇaḥ pratyayāḥ puraḥ |
vīṇā kinnarīkāyāvapinākī kūrmayaṃtrikāḥ ||

ityādinā śataṃ nādā jāyaṃtenyepi bhīṣaṇāḥ |
tataḥ sā yoginī rūpā vakṣovīṇā vinodinī ||

navanādakalāviṣṭā pratyakṣā maṃtriṇaḥ kila |
yogamudrāṃ svayaṃ tasmai dadāti kilamaṃtriṇe ||

sadyaḥ kuṃḍalinī mārgaṃ sā darśayati maṃtriṇe |

61a)

jñātasvānu bhāvo maṃtrī svānaṃdanaripūrita ||

sarvakāmamayaṃ jitvā brahmī bhūya sa tiṣṭhati ||

dhyānaṃ || 

vīṇānāda sphuradāgha bhāvavikaṃpayaṃtī kilakuṃḍale sve || sā yoginī 
viṣṇutayā śivākhyā citte madīye śatanādikāsā || 

maṃtraḥ || 

oṃ śatanāde yoginiyogaṃ dehi 2 hrīṃ hrūṃ svāhā || 16 || 

asyāpi pratimaṃtrosti puṇyaḥ pāṃḍīrabhāṣayā |
saṃsāra viṣayāśaktiṃ tyaktvā yogī bhavennaraḥ ||

dadāti tasmai sā devī kaṃthāmekāṃ manoramāṃ |
tayā sa vajradehī syāt kāla kalpaṃ hi jīvati ||

maṃtraḥ || 

śatanāde arma alamekāṃlanatu iḍḍarukuṃḍunnu śrāṃ śrīṃ hrīṃ kaḥ || iti 
śatanādāvidhiḥ || 

atha netraramyā || 

kānane karavīrāṇāṃ rātrau vaiśākhamāsi hi |
caturdaśyāṃ japed devīṃ netraramyāṃ śatatrayaṃ ||

bhaumastu vāsaraḥ proktastathā vā śukravāsaraḥ |
ghṛtākta guggulairhome devī sāpya prayacchati ||

dadāti maṃtriṇe tasmai svāṃjanaṃ netravodhakaṃ |
nidhībhūmi gataṃ vastu dūradeśagataṃ tathā ||

ālokayati sa sadyo bhavati bhūpatiḥ || 

dhyānaṃ || 

vivodhayaṃtī pihitaṃ hi vastu māyāmayī paṃkajanetra ramyā | 
pītāṃvarā svarṇasuratnamālā puroktame saṃprati netraramyāḥ ||

maṃtraḥ || 

oṃ netraramye aṃjanaṃ dehi 2 nidhidarśaya 2 paṭalaṃ dūrī kuru 2 maṃthaṃ 
svāhā || 32 || 

asyāstu pratimaṃtro hi kāśmīra deśa bhāṣayā |
tathaiva phaladaḥ proktastathā corapravodhakaḥ ||

maṃtraḥ || 

sohi tanaya nārī mohibhālaṃ malakāla vodhakara bhrīṃ dhrīṃ svāhā || iti 
netraramyāvidhiḥ ||

atha paṃkajākṣīvidhiḥ ||

vasaṃtakāle gaṃgāyāṃ bhāgīrathyāṃ niśāṃtare |
aṣṭamyāṃ caitramāse hi kṛṣṇepakṣe japennaraḥ ||

paṃkajākṣīṃ mahāvidyāṃ palāśānāṃ vanāṃtare |
atra bhaumotha vā śukro vihito vāsaro mataḥ ||

61b)

japaḥ sahasraṃ tritayaṃ pālāśairhomamiṣyate |
tato devī mahārātrau gate sati moramā || 

pratyakṣā maṃtriṇe śīghraṃ dadāti phalamuttamaṃ |
jarāmaraṇa rāhityaṃ tatkālaṃ bhakṣite sati ||

phalaṃ tasmin samāpnoti sadguru prārthanā yutaḥ ||

atha dhyānaṃ || 

ālolanetrāṃ kusumeṣu jīvasaṃdāyinīṃ saṃprati paṃkajākṣīṃ || 
dhyāyāmi sarvārthakarīṃ bhavānīṃ punarbhaveyāṃ parivārayaṃtī ||

maṃtraḥ || 

oṃ paṃkajākṣi amṛtaphalaṃ dehi 2 svīṃ svāhā || 17 ||

asyāpi pratimaṃtroyaṃ proktaścotkalabhāṣayā |
sa sadyo jvarapīḍāṃ hi haratyā vṛttibhiḥ kila ||

daśabhiḥ parijaptaśca śītapīḍāṃ nivartayat |
yatra kvāpi japaḥ proktaḥ kasmiṃścit samayetha vā ||

kṛttrimāṇi haratyāśu kṛtyādīni sa kṛnmanuḥ | 

oṃ paṃkajākṣī gomāmotheṃyājaratīya haragobhī bhūṃ bhrūṃ svāhā || iti 
paṃkajākṣīvidhiḥ || 

atha payodinīvidhiḥ || 

varṣāsucaya dāṣṭamyāṃ rohiṇī ṛṣyasaṃgamaḥ |
bhaumo vṛhaspatirvātha śukraḥ syāt tatra sādhakaḥ ||

rātrau snānavidhiṃ kṛtvā sarastīre manorame |
ayutaṃ prajaped devīṃ pāyasairhomamācaret ||

daśāṃśena tato devī sākṣāt sātu payodinī |
dadāti karakāmekāṃ maṃtriṇe toṣamāgatā ||

agnidāsya sāṃ mukhye sā kṛtā karakā yadā |
tadā vṛṣṭiḥ patet tatra tatkālaṃ śamate hi saḥ ||

dhyānaṃ ||

varṣaṃtī jalaviṃdūn hi meghamālā manoramā |
śyāmāṃvara parīdhānā me cittestu payodinī ||

maṃtraḥ || 

oṃ payodini jaladhārādhare agniṃśamaya vāṃḍavaṃśamaya ḍhrīṃ htraiṁ śrīṃ 
namaḥ || 27 || 

asyaiva pratirūpaṃ hi maṃtro vaṃgālabhāṣayā |
sa japtastatkṣaṇādeva jalavṛṣṭi karoti hi ||

vāḍavāgniṃ mahāgniṃ sthalāgniṃ sarvato mukhaṃ |
nāśayet tatkṣaṇādeva āvṛtyā siddhimāgataḥ ||

yatra kvāpi japaḥ prokto japosya jaladāgame |
ayutaṃ ca tataḥ siddhastvekā vṛtyā hi siddhidā ||

62a)

maṃtraḥ || 

aligali āhe māpayodinikyamatakari tu kari tu marakāryapānīthā uguthā ugu 
āgniṭā tu jhā u ḍhrīṃ ḍhrīṃ svāhā || iti payodinīvidhiḥ || 

atha pāṃḍavīvidhiḥ || 

vatsarādau ca yā proktā pratiśukrasya vāsare |
tasyāṃ rātrau japenmaṃtraṃ pāṃḍavyā ayutāvadhi ||

kausuṃbha kusumairhomairdaśāṃśena kṛte sati |
prasannā jagatāṃ dhātrīṃ pāṃḍavī pītavāsasā ||

pādastaṃbhaṃ karotyāśu vairiṇo dveṣakāriṇaḥ ||

dhyānaṃ || 

pītāṃvarāpītamālyā pītavarṇa priyā sadā |
pretāsanā tadā devī citte me pāṃḍavī bhavet ||

maṃtraḥ || 

oṃ pāṃḍavī vagale vagalāmukhi śatroḥ pādaṃ staṃbhaya 2 klīṃ dhrīṃ 
bhrūṃ varaṃ sphrīṃ svāhā || 22 || 

asyā hi pratimaṃtroyaṃ vidyate pāṃḍyabhāṣayā |
gatiḥ staṃbhakaraḥ sadyaḥ śukra pratipadi dhruvaṃ ||

yadā kadāpi japtavyaḥ sadyaḥ siddhikaro hi saḥ |
atra pūrvavadayutaṃ japaḥ || pūrvavat pratipadi japasya naisyatyo ukta idānīṃ 
tadvaiparītya yadā kadāpi pratipadi śukravāsare japosya vihito phalaṃ 
pūrvavadeva || 

maṃtraḥ || 

pāṃḍavi iṃdu agamaṃḍalapaṃṭī kālukuṃṭimāḍḍadrī sphrīṃ svāhā || 24 || 
iti pāṃḍavīvidhiḥ || 

atha pṛthumadhyāvidhiḥ || 

ṣaṣṭhyāṃ kṛṣṇe kārtike hi svāmikārtika saṃnidhau |
guhāyāṃ cūtavṛkṣasya tale sthitvā hi sādhakaḥ ||

bhūmiśuddhiṃ vidhāyāśu kīlakānanuropya ca |
pṛthu madhyāṃjaperdevīṃ sahasraṃ sādhakottamaḥ ||

cūtaparṇaiḥ kṛte home daśāṃśena sugaṃdhibhiḥ |
miśritairagarūdbhūte tailena ca yathāvidhiḥ ||

atra āmraparṇairagarutaila miśritairhomaḥ cakāro viśeṣaṇa dvaya 
samuccayārthaḥ ||

tato devī pṛthu madhyā prasīdati hi maṃtriṇe |
dadāti pīṭhamekaṃ hi bhāminī mohakārakaṃ ||

tatropaviṣṭopi naro narakenāpi dṛśyate |

62b)

tatpīṭhaṃ paṃcabhūtāni vahaṃti śirasi svayaṃ ||

tadā rūḍhaḥ sādhakosau jāyate khecaraḥ sadā ||

dhyānaṃ || 

unmatta gajagāṃ devīṃ sthūlāṃgīṃ kanaka priyāṃ |
kārtikeya guhākhelāṃ pṛthu madhyāṃ bhajāmyahaṃ ||

maṃtraḥ || 

pṛthu madhye mānavihastini pīṭhaṃ dehi aṃganāṃ pramohaya vāyavīya gatiṃ 
dehi 2 phūḥ phūḥ ṭhaḥ || 

asyā tu pratimaṃtrosti saihilaika svabhāṣayā |
bhāṣayā sa tu japtavya kārtikeya guhāṃtare ||

sahasra tritayaṃ tasya na homo parikīrtitaḥ |
pāṃḍukāṃsaṃ dadātyāśū mā devī maṃtriṇe kila ||

maṃtraḥ || 

pṛthu madhyadhi ilaguneṃguṇa kālukadaṃlu iṃcuḍohāhaḥ || atra saihilaikasvayā 
bhāvayeti siṃhaladeśajā bhāṣā proktā || iti pṛthumadhyāvidhiḥ || 

atha pārthivāvidhiḥ ||

nadītīre vṛṣṭikāle caturdaśyāṃ niśāṃtare |
kūlaṃ khanitvā kuharaṃ kartavyaṃ yugasaptakaṃ ||

tatrāṃdhakārapakṣe hi dīpaśūnyedarī gṛhe |
pārthivāṃ prajapenmaṃtrī sahasraṃ daśapaṃca ca ||

homaḥ kadalikākāṃḍaiḥ komalaiśca daśāṃśataḥ |
tatodhva kāle sā devī dīpajvālā sphuradruciḥ ||

dadāti maṃtriṇe śaktiṃ pṛthivyaṃtaravāriṇīṃ |
śaileṣu vivareṣūccaiḥ sughane pṛthivītale ||

kīṭavadbhramate maṃtrī yāvajjalamasau sadā |
tatra tatrātyaṃtamāścaryaṃ paśyati prīti pūrvakaṃ ||

jarāmaraṇa rāhityaṃ prāpnoti pṛthivītale ||

dhyānaṃ || 

pṛthivītalasaṃcāra śālinī vāyumālinī |
bhajāmi pārthivāṃ devīṃ tāruṇyaika pradāṃ śivāṃ ||

maṃtraḥ || 

oṃ pārthivi pṛthivītala saṃcāriṇi vāyumālini tāruṇyaṃ kuru 2 vaṃdhaṃ 
svāhā || 

asyāpi pratirūposti maṃtraḥ piṃgalabhāṣayā |
tathaiva phaladaḥ proktaḥ japo rātrau prakīrtitaḥ ||

aṣṭamyāṃ kṛṣṇapakṣe hi bhaumosmin vā sarottamaḥ ||

63a)

maṃtraḥ || 

kili 2 hili 2 mili 2 colaṃ rīṭhīṃ kuṃ svāhā || iti pārthivāvidhiḥ ||

atha paṃkavāsinī ||

vaiśākhe śuṣka sarasi kānanejana varjite |
kiṃcityaṃ kilite kiṃcijjalasthala manorame ||

saptarātraṃ japenmaṃtraṃ divasaṃ sūryamaṇḍalāt |
lakṣasaṃkhyaṃ japaḥ prokto homastatra tatpuṣpakaiḥ ||

daśāṃśena vidhātavyastatasāpaṃkavāsinī |
dadāti maṃtriṇe tuṣṭā trijagadvaśakāraṇaṃ ||

kesaraṃ ca sugaṃdhaṃ ca maṃtrī tattilakī sadā |
vasayedbhuvanaṃ sadyo rājānaṃ devatāstathā ||

dhyānaṃ || 

paṃkavāsini śive śiva iti smaravaktra nayanāṃvujalīle |
mānase mamavaśasmara devi pratyahaṃ kamalakānanasaṃsthe ||

maṃtraḥ || 

oṃ paṃkavāsini paṃkajavanivanadevate kesaraṃ dehi siddhiṃ kuru 2 klīṃ śrīṃ 
svāhā || 

asyā tu pratirūpaṃ hi maṃtraṃ saubhilla bhāṣayā |
sadyo mohana vidyaiṣā trirātramayutaṃ japet ||

tasminkāle hi divase japaḥ sarasi saṃmataḥ ||

maṃtraḥ || 

iṃdu kuṃḍa navala puru iṃcumāḍiṃcuropini daśa vaṃ vaṃ vaḥ || iti 
paṃkavāsinīvidhiḥ ||

atha varānanāvidhiḥ || 

rājyarathyādvāre bhaumavāsare saptamyāṃ kṛṣṇapakṣe | 

japedvarānanāṃ devīṃ trisahasraṃ śuciḥ sthitaḥ |
śaṃkhaiḥ kapardakai homo daśāṃśena tato mataḥ || 

tato varāṇanā devī sakṛt strībhiṣito dhruvaṃ |
dadāti maṃtriṇe caikaṃ kapardakamanuttamaṃ ||

tadā tu patato maṃtrī vāṇijyavidhi jīvanaḥ |
kapardakaṃ sthāpayeddhikanādīnāṃ kusūlake ||

tridināvadhi dhānyaṃ tayāvadvikrayakārakaḥ |
yathecchaṃ tāvadā sveta punastrettridināvadhi ||

rāvaṃdhānyāṃtare kṣiptaṃstadakṣayaṃ karoti saḥ ||

dhyānaṃ || 

sauṃdaryāmṛtasandoha sārībhūtāmivā parāṃ |
vivarddhinī sthirāṃ devīṃ sā bhajettāṃ varānanāṃ ||

maṃtraḥ || 

varāṇane vāmalocani paṇyapālini mālini 2 vrūṃ dhūṃ dhīṃ svāhā ||

asyāpi pratimaṃtrosti divyaḥ pārvata bhāṣayā |
sa tathaiva ca japtavyaḥ paṇyadvāra niśāvidhau ||

sarvaṃ dviguṇaṃ yāti paṇyadravyaṃ gṛhasthitaṃ |

63b)

maṃtraḥ || 

kālivāli sohita vaṭaya 2 tūṃdhī svāhā || iti varānanā ||

atha vidhuśreṣṭhā || 

caṃdragrahe somavāre citrānakṣatrasaṃgame |
yāvadvidhu pramoca syāt tāvanmaṃtraṃ japejjaleṃ ||

tato devī vidhuśreṣṭhālokavismayakārakaṃ |
dadāti maṃtriṇe samyak tāṭaṃkaṃ savyakarṇagaṃ ||

pūrṇacaṃdraprabhāśobhitvamāṃpūrṇāṃ karoti tat |
pratijñā vaśago yogī svabhāge kṣapayeddhi tat ||

tato devī pakṣapātātūsmiṃtadavalaṃvane |
tato kāpi vadaṃtyevamamāyāṃ caṃdramā kutaḥ ||

dhyānaṃ || 

caṃdramaṃḍalasaṃsthātāṃ vidhuśreṣṭhāṃ viyadratāṃ |
kāsmīra cārutā ṭaṃkāṃ dhyāyāmi śivavallabhāṃ ||

maṃtraḥ || 

vidhuśreṣṭhe viyadgate mānaṃ pūraya karṇatā ṭaṃkaṃ dehi 2 thaṃ dhrūṃ 
hsrīṃ svāhā || 

asyāpi pratirūpaṃ hi maṃtro vaideha bhāṣayā || 

maṃtraḥ || 

cādajīvani cāṃdanirīrapanī dīpamālakhaṃmī dehi hsrīṃ hsrīṃ svāhā || atra 
japatithi kālasyānuktaṃ tvena pūrvoktānyeva tithikāla phalāni || iti vidhuśreṣṭā 
|| 

atha vāmalocana ||

vāmāyāḥ saṃgamāt pūrvaṃ prajapedvāmalocanāṃ |
śatamātraṃ pūrṇamāsyāṃ viśākhāditya saṃgame ||

sadyaḥ prasannā devī sā vīryā staṃbhaṃ dadāti hi |
apikāṃtāśatāsaṃgame nāsau skhalati mānavaḥ || 

dhyānaṃ || 

rati devī rati prītiṃ kāmakīrtiṃ manoramāṃ |
mama kāmapradāṃ sadyaḥ prabhaje vāmalocanāṃ ||

maṃtraḥ || 

īlīṃ bhīraṃ vaṃ vāma locane vīryaṃ staṃbhaya 2 nādaṃ mā kuru 2 svāhā || 

asyaiva pratirūpaṃ hi maṃtraḥ śikharibhāṣayā |
mahānadī taṭe japto veśyā vidrāvaye kṣaṇāt ||

pūrvavajjapasaṃkhyā syāddhomaḥ padmairihoditaḥ || 

maṃtraḥ || 

vāmalocanimāye ma isadāre gaṇaṃ hāṃ haṃ svāhā || iti vāmalocanā || 

atha citrākṣī || 

akṣa?yākhyā tṛtīyāyāṃ uddiśya jalakuṃbhake |

64a)

yamaṃ varuṇamiṃdraṃ ca taṣṭhīrasya tu saṃsthitaṃ ||

kuṃbhāpūraṇa kāle hi madhyāhne prajapenmanuṃ |
atha brahmaviṣṇvīśāye pūrvakuṃbhadevatāḥ ||

tānsarvānadhiruhyaiṣā japtavyā cāpagā taṭe |
triśataṃ ca japaḥ prokto homaḥ sīvaphalena hi ||

tato ghaṭamukhādevī pratyakṣā vadati sphuṭaṃ |
akṣayaṃ kurute dravyaṃ maṃtriṇe nātra saṃśayaḥ ||

tṛtīyā somasaṃyuktā tṛtīyā ravi saṃyutā |
citrā ṛkṣa bhavedyogastadāsau japa ucyate ||

atra cendrādayo devāḥ pūrvaṃ kuṃbhasthānadhiruhyatiṣṭhatītyekā kalpanā | 
brahmaviṣṇvavīśeti nipāta | te ye devatā kuṃbhetānādhiruhyatiṣṭhatītya 
parāvarṇanā || 

dhyānaṃ || 

iṃdrādi pretamaulisthāṃ kalaśāṃkaramālinīṃ || 
citrākṣīṃ citraveṣāṃtāṃ saṃbhajet parameśvarīṃ || 

maṃtraḥ || 

citrākṣi citrarūpe iṃdrādi pretasaṃsthe prasīda 2 śrīṃ svāhā || 

asyāpi pratimaṃtrosau jñātavyaḥ kolabhāṣayā | 
madhyāhne sa tu japtavyastattithau tatphalapradaḥ || 

maṃtraḥ || 

citraṃ cakhusīmāradhana apārabhaurīṃ svāhā || 16 || iti citrākṣī ||

atha citrakaṃṭhī || 

vasaṃte śuklapakṣe hi caitre māse niśāvidhau |
caturdaśyāṃ japenmaṃtra citrakaṃṭhe phalapradaṃ ||

japaḥ sahasra tritayaṃ homo daśaguṇo mataḥ |
madhūka kusumaiḥ paścāddhomosau parikīrtitaḥ ||

tato devīmudaṃyātā dadāti kilamaṃtriṇe |
kokilasvaramatyaṃta mohanaṃ jagatāmapi ||

api pakṣī mṛgādīnāṃ mohanaṃ susvaro mataḥ ||

dhyānaṃ || 

cūtāṃkuraṃ karṇayuge vahaṃtī vāmaṃ ca ramyāramaṇī śivasya || 
sā mānase me sadā śubhāsyā trailokya pūjyā kila citrakaṇṭhī || 

maṃtraḥ || 

citrakaṃṭhī citranādasvaraṃ dehi 2 bhīṃ rīṃ svāhā || 17 || 

asyaiva pratimaṃtro hi prāyaśo marubhāṣayā |
tathaiva phaladaḥ proktaḥ tatkāle parisevitaḥ ||

maṃtraḥ || 

sāmhārogalūṃ citrakeli vāṃsaṃ svāhā || iti citrakaṃṭhī || 

64b)

atha cihnagamyā || 

citrāyāṃ kṛṣṇapakṣe hi rātrau siddhipradāṃ japet |
caturthyāṃ cihnagamyātāmayutaṃ caṃdravāsare ||

na homo nāpi pūjyānyā devī sākṣāt priyaṃvadā |
tato dadāti tasmai sā maṃtriṇe varamuttamaṃ ||

navarātrau gṛhe samyak divyānnaṃ yāvadīpsitaṃ |
tāvad dadāmihe maṃtri divyabhogānapi dhruvaṃ ||

dhyānaṃ || 

kalaśamamṛtapūrṇaṃ pāṇināsaṃ vahaṃtī subhaga kamalamālāṃ vibhratī 
cāru kaṇṭhī || mama hṛdaya manojñā sarvadā rātriramyā phalatu mama 
saṃbhogāt sarvadā cihnagamyā || 

maṃtraḥ || 

devikamale cihna gamye prasīda śrīṃ svāhā || 

asyāpi pratirūpaṃ hi maṃtraṃ vaṃgālabhāṣayā |
sa rātrau vaṭamūleṣu japtavyaḥ kila maṃtriṇā ||

japto śatamātraṃ hi tataḥ priya devatā |
nityaṃ tasmai dadātyāśu divyabhogāṃ manoramāṃ ||

maṃtraḥ || 

cihnagamyā śataradevī śatarasevyāmotheṃ dehi 2 pāra hu huṃ || iti cihnagamyā 
||

atha trilocanā ||

trilocanā mahādevī dvādaśyāṃ śanivāsare |
japedrātrau sahasraṃ hi homosya tu samāhitaḥ ||

nārikelairdaśāṃśena kartavyo vaṃśavṛddhi kṛt |
tato devī maṃtriho hi dadāti phalamuttamaṃ ||

tatphalādānataṃstasya patnī putravatī bhavet |
api vaṃdhyāpi sā nārī jāyate putra śālinī ||

asyā hi pratirūpaṃ hi maṃtraṃstrigulabhāṣayā |
tathaiva sa tu japtavyo mṛtaputravatsalā dhruvaṃ ||

jīvet putrā bhavennārī maṃtro jāpyastasyayā kilaṃ ||

maṃtraḥ || 

māmamma ili vindu iṃdu vadakisodhadhaṃ || iti trilocanāvidhiḥ || 

śrīgaṇeśāya namaḥ || śrīdevyuvāca || 

mahācīna kramācāraḥ sūcito na prakāśitaḥ |
idānīṃ kathayeśāna yadi snehosti māṃ prati ||

65a)

iti pṛṣṭaḥ purā devyā kailāsaśikhare haraḥ |
ciṃtayā māsa manasā kiṃcidā kalite kṣaṇaḥ ||

iyamutkaṃṭhitā bhūyo yanmāṃ prerayati priye |
cīnācāra kramaṃ vaktuṃ tatprakāśya kathaṃ mayā ||

iti guptataraḥ sopasācāraḥ siddhidāyakaḥ |
strīṇāṃ caṃcalayā vuddhyā kathaṃ goptaṃ hi śakyate ||

iti saṃciṃtya manasā punarāha maheśvarī |
mahācīna kramācāraṃ vrūhi me parameśvara ||

śrīśiva uvāca || 

alaṃ yatnairalaṃ yatnairalaṃ yatnairmaheśvari |
cīnācārakramaṃ śrotuṃ viraktā bhava pārvati ||

eṣa eva mahācāro na prakāśyaṃ kadācana |
guhyādguhyataraṃ sākṣāt tatvajñānamayaḥ śive ||

strī svabhāvena bhavatī saśvanmāṃ paripṛcchasi |
lakṣavāraṃ vāritāsi tathāpi śrotumicchasi ||

śrīpārvatyuvāca ||

yadi cīna kramācāraṃ name kathayasi prabho |
prāṇatyāgaṃ kariṣyāmi puratastena saṃśayaḥ ||

ityuktaḥ satataṃ śaurayo rudraḥ kāruṇiko mahān |
mahācīna kramācāraṃ gadituṃ saṃpracakrame ||

sarvadā gopya evāyamācāraḥ siddhidāyakaḥ |
tavānurodho devāhaṃ kathayāmi maheśvari ||

brahmaṇe mānasaḥ putro vasiṣṭhotīva saṃyamī |
tārāmārādhayā māsa purānīlācale muniḥ ||

japansatāriṇīṃ vidyāṃ kāmākhyā yonimaṃḍale |
gamayāmāsa varṣāṇāmayutaṃ dhyāna tatparaḥ ||

varṣeṣu tena tatraiva ciramārādhitā satī |
nānugrahaṃ cakārāsau tārāsaṃsāratāriṇī ||

athāsau pitaraṃ gatvā brahmāṇaṃ parameṣṭhinaṃ |
kopeṇa jvalito vidyāṃ tatyājayaturaṃtike ||

dvādaśādityasaṃkāśaṃ tapobhirjvalitaṃ muniḥ |

65b)

brahmāsānu nayaṃ prāha śṛṇu putravaco mama ||

tatvajñānamayīṃ vidyāṃ tārāṃ bhuvanatāriṇīṃ |
ārādhayatvaṃ suciraṃ manuvignena cetasā ||

asyāḥ prasādādevāhaṃ bhuvanāni caturdaśa |
sṛjāmi caturo vedān kalpayāmi ca līlayā ||

etāmeva samārādhya vidyāṃ bhuvanatāriṇīṃ |
tāmārādhyamahaṃ viṣṇurbhuvanaṃ pālayatyasau ||

saṃhārakāle ca haro rudra mūrtidharaṃ paraṃ |
tāmeva rudra saṃpūjya saṃharatyakhilaṃ jagat ||

ityuktā brahmaṇo yogī vasiṣṭhaḥ sādhakottamaḥ |
svaputre kathayāmāsa sarvamārādhanaṃ kramaṃ ||

vasiṣṭha uvāca ||

devatāmādi bhūtatvaṃ sarvavidyāmaya prabho |
kathaṃ dakṣadurārādhyāvidyā mahyamiyaṃ tvayā ||

sahasraṃ vatsarānpūrvamiyamārādhitā prabho |
nīlācale nivasatā haviṣyaṃ bhuṃjatā mayā ||

tathāpi tātatāriṇyāḥ karuṇāmayinā bhavat |
tato gaṃḍūṣa mātraṃ tu kāle kāle pivan jalaṃ ||

ārādhayāmitāṃ devīṃ vatsarāṇāṃ sahasrakaṃ |
tatopi yadi naivā bhūttāruṇyāḥ karuṇāmayi ||

tadāhameka pādena tiṣṭhannīlā calopari |
paraṃ samādhimāsthāya nirāhāro dṛḍhavrataḥ ||

tāmeva kevalaṃ dhyāyan japaṃstāmeva sarvadā |
ati vāhitavān varṣa sahasrāṣṭakaṃmuttamaṃ ||

evaṃ daśasahasraṃ tu varṣāṇā mahamīśvarīṃ |
kāmākhyā yonimāśritya samārādhitavānprabho ||

athāpyanugrahastasyāstathāpi na hi dṛśyate |
atalpajāmiduḥsādhyāṃ vidyāmenāṃsu duḥkhitaḥ ||

iti tadvacanaṃ śrutvā brahmāloka pitāmahaḥ |
uvāca sāṃtvarya putra vasiṣṭhaṃ munināṃvaraṃ ||

brahmovāca ||

vasiṣṭhavatsa gacchatvaṃ punarnīlācalaṃ prati |
tatrāsthito mahādevīmārādhaya dṛḍhavrataḥ ||

kāmākhyā yonimāślitya japaṃstu parameśvarīṃ |

66a)

acirāddevate siddhirbhaviṣyati na saṃśayaḥ ||

etasyāḥ sadṛśī kācidvidyā na hi jagat traye |
imāṃ tyaktvā punarvidyāmanyāṃ kāṃtvaṃ grahīṣyasi ||

iti tasya vacaḥ śrutvā praṇamya pitaraṃ muniḥ |
punarjagāma kāmākhyā yonimaṃḍalasannidhiṃ ||

tatra gatvā munivaraḥ pūjā saṃbhāva tatparaḥ |
ārādhayan mahāvidyāṃ vasiṣṭhoti jitendriyaḥ ||

athārādhayatastasya sahasraṃ parivatsarāḥ |
jagmustārāṃ mahādevīṃ pādaika jānuvartinaḥ ||

tathāpitaṃ pratiprītā yadyannābhūnmaheśvarī |
tadā doṣeṇa mahatā prajajvālamunīśvaraḥ ||

tato jalaṃ samādāya tāṃ saptamupacakrame |
etasminneva kāle tu ruṣṭamālokyataṃ muniṃ ||

ca cāla vasudhā sarvā sa śailavana kānanāḥ |
hāhākāro mahānāsīddevī deveṣu sarvataḥ ||

tatovabhūva puratastārā saṃsāratāriṇī |
vasiṣṭhastāṃ samālokya śaśāpātīva dāruṇaḥ ||

tato devī vasiṣṭhena śaptā na phaladā kvacit |
cīnācāraṃ vinā naiva prasīdati kadācana ||

uvāca sādhaka śreṣṭhamananīyatu dhāriṇī |
roṣeṇa dāruṇamanākathaṃ māmaśayedbhavān ||

madīyārādhanācāraṃ vuddharūpī janārdanaḥ |
eka eva vijānāti nānyakaścana tatvataḥ ||

bṛthaivāyāsa bahulaḥ kāloyaṃ gamitastvayā |
viruddhācāra śīlena mama tatvamajānatā ||

tadvuddharūpiṇo viṣṇoḥ sannidhiṃ yā hi saṃprati |
teno yadiṣṭācāreṇa māmārādhaya suvrata ||

tadaivāsu prasannasyāṃ tvayi vatsa na saṃśayaḥ |

ityācārasāratantre prathamaḥ paṭalaḥ ||

śiva uvāca || 

tataḥ praṇamyatāṃ devīṃ vasiṣṭhosau mahāmuniḥ |
jagāmācāra vijñāna vāṃchayā vuddharūpiṇaṃ ||

tato gatvā mahācīne deśe sa muni puṃgavaḥ |
dadarśa himavat pārśve sādhakeśvara sevitaṃ ||

66b)

nirlajjaghanabhāvena rūpayauvanaśālinā |
madirāmatta cittena vilāsollāśatena ca ||

śṛṃgārarasaveśena jaganmohanakāriṇā |
bhayalajjā vihīnena devī dhyāna pareṇa ca ||

kāminīnāṃ sahasreṇa pariṇāritamīśvaraṃ |
madirāpāna saṃjāta raktamanthara locanaṃ ||

dūrādeva vilokyainaṃ vasiṣṭho vuddharūpiṇaṃ |
vismayena samāviṣṭaḥ smaran saṃsāratāriṇīṃ ||

kimidaṃ kriyate karma viṣṇunā vuddharūpiṇā |
vedavādaviruddho yamācāraḥ sammato mama ||

iti ciṃtayatastasya vasiṣṭhasya mahātmanaḥ |
ākāśavāṇī prahāśumaiva ciṃtaya suvrata ||

ācāraḥ paramo yo yatāriṇī sādhake mune |
etadviruddhācārasya mate nāsau prasīdati ||

yadi tasyāḥ prasādatvamacireṇābhivāṃchasi |
etena cīnācāreṇa tadā tāṃ bhaja suvrata ||

ākāśavāṇīmākarṇya romāṃcita kalevaraḥ |
vasiṣṭho daṃḍavad bhūmau papātātīva harṣitaḥ ||

athotthāyācireṇāsau kṛtāṃjalipuṭo muniḥ |
jagāma viṣṇoḥ sa vidhaṃ buddharūpasya pārvati ||

athāsau na samālokya madirāmadavihvalaḥ |
prāha vuddhaḥ prasannātmā kimarthaṃ tvamihāgataḥ ||

atha vuddhaṃ praṇamyāha bhakti naśro mahāmuniḥ |
yadukta tāriṇī devyā nijārādhana hetave ||

śrutvā tu bhagavān vuddhastatvajñānamayo hariḥ |
vasiṣṭhaṃ prāhatajñānaṃ cinācāre'dhikāravān ||

aprakāśyastu tāriṇyā ācāraḥ sarvadā mune |
tava bhaktivasādasmin na prakāśyaṃ kadācana ||

buddha uvāca ||

athācāravidhiṃ vakṣye devyāḥ sarvasamṛddhidā |
yasyānuṣṭhānamātreṇa bhavāddhaunanimajjati ||

samastaśokaśamanamānaṃdāddhi vivardhanaṃ |
tatvajñānamayaṃ sākṣādvimukti phaladāyakaṃ ||

67a)

snānādirmānasaḥ sauco mānasaḥ pravaro japaḥ |
pūjanaṃ mānasaṃ divyaṃ mānasaṃ tarpaṇādikaṃ ||

sarva eva śubhaḥ kālonāśubho vidyate kvacit |
no viśeṣo divārātrau na saṃdhyāyāṃ divāniśi ||

vastrāsanastāna geha haṭṭe sparśādi vāriṇaḥ |
śuddhinaṃ cācaredatra nirvikalpaṃ manaścaret ||

nātraśuddhyādyapekṣāsti na cāmedhyādi dūṣaṇaḥ |
sarvathā pūjayed devī yamasnātaḥ kṛtabhojanaḥ ||

mahāniśā śucaudeśe valimaṃtreṇa dāpayet |
strī dveṣo naiva kartavyo viśeṣāt pūjanaṃ mahaṃ ||

tāsāṃ niṃdāṃ prahāraṃ ca kauṭilyama priyaṃ tathā |
sarvathā naiva kartavyamanyathā siddhirodhakṛt ||

striyo devāḥ striyaḥ prāṇā striya eva vibhūṣaṇaṃ |
strīkuleṣu sadā bhāvyamanyathā svastriyāmapi ||

taddhastaracitaṃ dravyaṃ mahādevyai nivedayet |
mahācīna kramajatā veṣṭhitaḥ sādhakottamaḥ ||

rātrau yadi japenmaṃtraṃ durlabhaṃ tasya kiṃ bhavet |
mahācīna kramalatā veṣṭite na ca yatphalaṃ ||

tasyāpi ṣoḍaśāṃśena kalā nārhaṃti keśavaḥ |
śavāsanādhikaphalaṃ latāgehe praveśanaṃ ||

śāśānālayamāgatya muktakeśo digamvaraḥ |
mahācīnakramalatāveṣṭito muktimāpnuyāt ||

japasthāne mahāśaṃkhaṃ niveśyordhaṃ japaṃ caret |
diklāniyamo nātra sthityādi niyamo na ca ||

na japet kālaniyamo nārcādiṣu valiṣvapi |
svecchācāropi gaditaḥ pracared dṛṣṭamānasaḥ ||

kṛtārthaṃ manyamānastu saṃtuṣṭo nijamānase |
sugaṃdhi śveta lauhitya kusumairarcayet kulaiḥ ||

vilvaiḥ kuru vakāraiśca tulasī varjitaḥ śubhaiḥ |
ekaliṃga śmaśāne vā śūnyāgāre catuḥpathe ||

67b)

tatrasthā sādhayedyogī tārāṃ bhuvanatāriṇīṃ |
tāriṇī dakṣiṇā kālī suṃdarī bhairavī tathā ||

mahācīnakrameṇetāḥ siddhyā eva na saṃśayaḥ |
suṃdarī bhairavī devyāḥ prakāropīha vidyate ||

tāriṇī dakṣiṇā siddhernnaiva cīnakramaṃ vinā |
mahācīna kramācāraḥ paraḥ sādhakasattamaḥ ||

tāriṇīṃ prajapan vidyāṃ kulakoṭīḥ samuddharet |
nadaṃti pitarastasya gāthāgāyaṃti te mudā ||

apinaḥ sa kule jātaḥ kulajñānī bhaviṣyati |
sa dhanyaḥ kulavijñānī sa kaviḥ sa ca paṃḍitaḥ ||

sa kulīnaḥ sa sukṛtī sadṛśī sa ca sādhakaḥ |
sa brāhmaṇaḥ sa vedajñaḥ sognihotrī sa dīkṣitaḥ ||

sa tīrthapīṭhe sanyāsī sanirāśī sa sarvagaḥ |
vrati sa somapāyī sa sa yaśasvī sa vai manuḥ ||

sa vaiṣṇavaḥ savai śaivaḥ sa ca gāṇapataḥ smṛtaḥ |
mahācīnakramācāraistāriṇīṃ yaḥ sadā bhajet ||

ityācāratamtre dvitīyaḥ paṭala ||  

śrīśiva uvāca || 

iti tasya vacaḥ śrutvā harervuddhaśarīriṇaḥ |
vasiṣṭhastaṃ punaḥ prāha kṛtāṃjalipuṭo muniḥ ||

vasiṣṭha uvāca || 

bhagavan devadeveśa tatvajñānamayaḥ prabho |
mahācīna kramācāraḥ kathito bhavatā mama ||

pradhānastvayamevāsti madirāyoṣideva ca |
etayoḥ kiṃ pradhānaṃ tadvrūhi me parameśvara ||

śrībhagavānuvāca ||

etasmin paramācāra tulyameva dvayaṃ mune |
prādhānyaṃ yoṣitāṃ kiṃtu devānāṃ ca na saṃśayaḥ ||

yato hi yoṣitāṃ dehe sa devādhiṣṭhitā śivā |
ataḥ pūjāsu sarvāsu tāsāṃ prādhānya mucyate ||

vasiṣṭha uvāca ||

vrūhi devavidhānajña sarvajñānamaya prabho |

68a)

yathā yoṣitsu saṃpūjyā kṛtā sādhakasattamaiḥ ||

śrībhagavānuvāca || 

yonipīṭhe maṃtrapīṭhe yaṃtrapīṭhe ca pārvatī |
tridhā bhinnā mahāmāyā pūjyate sādhakottamaiḥ ||

sarveṣāmeva pīṭhānāṃ pradhānaṃ yoni pīṭhakaṃ |
tatra saṃpūjitā devī jhaṭityeva prasīdati ||

aṇimādyaṣṭa siddhīnāṃ kāraṇaṃ paramaṃ mune |
yonipūjā vidhisamyag mama sarvārthasādhanaṃ ||

nadī kāpālinī veśyā rajakī nāpitāṃgaṇā |
brāhmaṇī śūdrakanyā ca tathā gopālakanyakā ||

mālākārakī veśyā nava kanyāḥ prakīrtitāḥ |
athavā sarvajaṃtūnāṃ vidagdhā lakṣaṇānvitāḥ ||

ānīyānuttamā bhadrāmeteṣāmeva nāyikāṃ |
suṃdarī yauvanonmattāṃ nirlajjāṃ cāruhāsinīṃ ||

kṛtvā digamvarī tāṃ ca gaṃdhakuṃkumacandanaiḥ |
anuliptāṃ muktakeśīṃ tatastadyonimaṃḍale ||

gurupaṃkti samārādhya pūjayitvā ṣaḍaṃgakaṃ |
pīṭhe pūjāṃ vidhāyātha tanmadhye pūjayecchivāṃ ||

tatra cāvāhanaṃ nāstijavinyāso na vā mune |
upacāraiḥ pūjayitvā arghyaṃ datvā tataḥ punaḥ ||

japtvā liṃge bhairavaṃ ca pūjayitvā maheśvaraṃ |
gaṃdhaiśca sākṣataiḥ puṣpairhomaṃ kuryādataḥ paraṃ ||

dharmādharmairhavirdīpte ātmāgnau manasāsrucā |
suṣumṇā vartmanā nityamakṣavartīrjuhomyahaṃ ||

svāhāṃto homa maṃtroyaṃ pratipratya hutirmune |
pūrṇāhutiṃ japāṃte ca juhuyāda munāmune ||

prakāśāpsarahastābhyāmavalaṃvyonmanī srucā |
dharmādharma phalāsneha pūrṇe vahnau juhomyahaṃ ||

svāhāṃtoyaṃ bhavenmaṃtro ghorapātaka muktidaḥ |

68b)

pūjākālaṃ vinānaiva paśyecchakti digaṃvarīṃ ||

pūjākālaṃ vinānaiva sudhāpeyā ca sādhakaiḥ |
āyudhā hīyate dṛṣṭvā pītvā ca paśutāṃ vrajet ||

sauśamanyāṃ kulācāre brāhmaṇaḥ prapivetsurāṃ |
anyatra kāmataḥ pītvā prāyaścittī bhavennaraḥ ||

bhārgaveṇa purā satyāṃ śrutvā devīstu vāruṇīṃ |
brahmāloka guruḥ sākṣāt prayayau bhārgavāṃtikaṃ ||

prasamnādhāvaracitāṃ brahmācārāmṛta samānayo |
devānāmamṛtaṃ brahmastadidaṃ laukikī surā ||

brahmajñānamayo devī kulācāreṇa jāyate |
sautrāmanyāṃ ca devendrastṛpyate surayaiva hi ||

seyaṃ surātvayā brahmantasyāḥ śāyuṃ pramucyatāṃ |
brahmāṇaṃ praṇipatyāha tato sau bhṛgunaṃdanaḥ ||

madvākyaṃ viphalaṃ nasyāttvadvākyaṃ ca pitāmaha |
amoghaṃ ca kariṣyāmi tadarthaṃ niyamaṃ kṛtaḥ ||

sautrāmastyāṃ kulācāre surāśāpa vimuktaye |
maṃtratrayaṃ pravakṣyāmi śṛṇuṣvaika manāprabho ||

ekameva paraṃbrahma sthūlasūkṣmamayaṃ dhruvaṃ |
kacodbhavāṃ brahmahatyāṃ tetate nāśayāmyahaṃ ||

sūryamaṇḍalasaṃbhūte varuṇālaya saṃbhave |
amāvījamaye devī śukraśāpādvimucyatāṃ ||

devānāṃ praṇavo vījaṃ brahmān yajñamayaṃ yadi |
tena saṃpadyate devi brahmahatyāṃ vyapohatu ||

ityuktvā brahmaṇo trīṇi bhārgavaḥ praṇipatyataṃ |
jagāmabhavanaṃ devi brahmā svabhavanaṃ yayau ||

brahmajñānī kulācāre surāpītvā skhalanmuhuḥ |
patitasya tu tasyāṃge lagaṃti yadire navaḥ ||

tāvat kālaṃ ranusaṃkhyaṃ devī loke mahīyate |
pītvā pītvā punaḥ pītvā patitvā ca mahītale ||

69a)

utthāya ca punaḥ pītvā punarjanma na vidyate |
pītvāliga kulācāre pramadāṃ yauvanonvitāṃ ||

koṭi janmārjitaṃ pāpaṃ tatkṣaṇādeva nāśayet |
pītvā pītvā japitvā ca muktaṃ koṭi kulaiḥ saha ||

brahmaloke vaseddevīṃ satyaṃ satyaṃ na saṃśayaḥ |
tatraiva vāptimāpnoti na punarjāyate bhuvi ||

pītvā ca pūjayed devīmīśatvaṃ labhate dhruvaṃ |
tatraiva layamāpnoti punarnnaiva nivartate ||

pītvāgni hotre bhūtvā ca trailokyaiśvarya bhājanaṃ |
jāyate sādhakaḥ śreṣṭo mahābhogī mahāsukhī ||

pītvā yogī bhojayitvā sohaṃ haṃsastataḥ paraṃ |
svāheti jāyate vīro jīvanmuktojamatraye ||

cirajīvī jarāyukto vimuktaḥ sarvapātakaiḥ |
valāmiti valāṃcāpi siddhitva samavāpya ca ||

ityevaṃ kathitaṃ tulyaṃ yathā pūjyā digaṃvarī |
pūjayitvā sakṛddevīṃ mucyate sarvapātakaiḥ ||

evaṃ devīmarcayitvā kimasādhyaṃ jagattraye |
haro prakupite vāpi pūjayitvā digamvarīṃ ||

sṛṣṭisthitilayādīnāṃ kartāro jagadīśvarāḥ |
yogebhyo ghorarūpeṣu pūjayitvā vimucyate ||

aputro labhate putraṃ daridro dhanavān bhavet |
ārabhya śuklapratipadyāvat paṃcadaśī bhavet ||

pratyahaṃ pūjayed yastu tithi saṃkhyā digaṃvarī |
maṃtrasiddhirbhavet tasya satyaṃ satyaṃ na saṃśayaḥ ||

vīrasādhana karmāṇi duḥkhasādhyāni kevalaṃ |
susamaṃsādhanaṃ hyetat tava snehāt prakāśitaṃ ||

gopanīyaṃ prayatnena putrebhyopi na darśayet |
ityeṣa kathitastubhyaṃ pūjāvidhiranuttamaḥ ||

69b)

sādhanaṃ sarvathā caivaṃ gopayenmātṛjāravat |


ityācārasāratamtre tṛtīyaḥ paṭalaḥ || 


vasiṣṭha uvāca || 

kuleśayāni pātrāṇi piśitānāṃ ca lakṣaṇaṃ |
kuladravyasya nirmāṇaṃ vada māhātmyameva ca ||

avidhānena yatpāpaṃ sa vidhānena yatphalaṃ |
tatsarvaṃ śrotumicchāmi vadame karuṇā nidhe ||

śrībhagavānuvāca ||

mune śṛṇu pravakṣyāmi yanmāṃ tvaṃ paripṛcchasi |
tasya smaraṇamātreṇa tridaśaiḥ samatāṃ vrajet ||

ādhāreṇa vinābhraṃśo na ca tṛpyaṃti mātaraḥ |
tasmādvidhivadādhāraṃ kalpayet kulanāyakaḥ ||

athavā vartulākāraṃ kuryādvṛti manoharaṃ |
svarṇarūpyaśilākūrma kapālānālāṃvu ca mṛnmayaṃ ||

kuladravyaṃ pravakṣyāmi mune śṛṇu samāhitaḥ |
aṃbhasāṃ dvādaśaprasthaṃ prasthārdha taktameva ca ||

taṃḍulānāṃ catuḥprasthaṃ dviprasthaṃ payasastathā |
muṣṭimātrāṃkuraṃ deyamekasmin yojayedghaṭe ||

śītādevahita sthāne sthāpayeddivasa dvayaṃ |
tato vahnau samāropya yanmāna sadṛśaṃ pacet ||

avaropya parāśītāmavasthā tāṃ nayedbudhaḥ |
payaprasthena piṣṭvā tu hastābhyāṃ melayet tataḥ ||

samyak sarmavyatakreṇa payasāloḍyamelayat |
eṣā paiṣṭhīti vikhyātā pūjitā devadānavaiḥ ||

kulapūjāvināsvārthaṃ yaḥ karotīha durmatiḥ |
prayāti narakaṃ ghoramekaviṃśatibhiḥ kulaiḥ ||

devānpitṝnsamabhyarcya mune śāstrokta vartmanā |
guruṃ smaranpivanmadyaṃ khādanmāṃsaṃ na doṣabhāk ||

sevato vratasukhārthāya madyādīn sa ca pātakī |
prāśayed devatā prītyai svābhilāṣa vivarjitaḥ ||

70a)

śvapacopi kulajñānī brahmaṇādati ricyate |
yaḥ kaulikaḥ kulajñānaṃ na paśyati na vaṃdyati ||

dhik tasya jīvanaṃ loke dhik dhik tasya ca pauruṣaṃ |
te vaṃdyāḥ puṇyakarmīṇasteṣāṃ tāste ca yoginaḥ ||

yeṣāṃ citte bhāgyavaśāt kulajñānaṃ prakāśate |
te vaṃdyāste mahātmānaste kṛtārthā narottamāḥ ||

yeṣāmutpādyate citte kulajñānamayoditaṃ |
trāsitāhi mayā pūrvaṃ paśavaḥ śāstrakoṭibhiḥ ||

kuladharmaṃ na jānaṃti tatvajñānābhimāninaḥ |
paśuśāstrāṇi sarvāṇi mayaiva kathitāni vai ||

smṛtyuktareṇa valamaṃtre ca mohanāya durātmanā |
mahāpaśa prayuktānāṃ te svavāṃchābhi jāyate ||

teṣāṃ tu sadgatirnnāsti kalpakoṭi śatairapi |
vahavaḥ kaulikaṃ dharmaṃ śrutvā jñānavit svakāḥ ||

niṃdatīhasuvuddhaiva pārasparya vimohitaḥ ||

vasiṣṭha uvāca || 

madyapānena manujā yadi sidhyaṃti kevalaṃ |
madyapānaratāḥ sarve siddhiryatne ca pāravāḥ ||

strīsaṃbhogena lokānāṃ yadi mokṣo bhavediha |
sarvepi jaṃtavo loke muktāsyuḥ strīniṣevaṇāt ||

vuddha uvāca ||

atra śṛṇūttaraṃ putrakuladharmā mahālayaṃ |
mokṣaṃ dadāti bhūtānāmetaddharma pravartināṃ ||

vṛthāpānaṃ yat kriyate surāpānaṃ taducyate |
tanmahāpātakāyaiva vedādiṣu nirūpitaṃ ||

vasiṣṭa uvāca ||

tanmukhācchrotu micchāmi kuladharmaṃ viśeṣataḥ |
etasya hi viśeṣajñastvat samonāstikaścana ||

tasya dharmasya māhātmyaṃ sarvadharmottamasya ca |
vadame parameśāna yadi testi kṛpāmayi ||

śrībhagavānuvāca ||

70b)

mune śṛṇu pravakṣyāmi yanmāṃ tvaṃ paripṛcchasi |
tasya śravaṇamātreṇa yoginīnāṃ priyo bhavet ||

śivabrahma guhādīnāṃ yanmayā kathitaṃ purā |
kathayāmi tavasnehācchṛṇuṣvekāgramānasaḥ ||

pāraṃparya kramāyeta matigopyaṃ mahadbhutaṃ |
akathyaṃ paramārthena tathāpi kathayāmite ||

sarvebhyaścottamā vedāḥ vedebhyo vaiṣṇavaṃ paraṃ |
vaiṣṇavāt paramaṃ śaivaṃ śaivāddakṣiṇamuttamaṃ ||

dakṣiṇāduttamaṃ vāmaṃ vāmāt siddhāṃtamuttamaṃ |
siddhāṃtāduttamaṃ kaulaṃ kaulātparataraṃ na hi ||

guhyādguhyatamaṃ devi sārātsāraṃ paraṃtaraṃ |
mathitvā jñānamaṃthena vedāgama mahārṇavaṃ ||

sarvadharma tavajñānaṃ sarvadharma samuddhṛtaḥ |
ekataḥ sakalā dharmāḥ yajñāstīrtha vratādayaḥ ||

ekataḥ kuladharmoyaṃ sarvayajñādhika priye |
praviśaṃti yathā nadyaḥ siṃdhau navaśatomitaḥ ||

tathaiva samayā sarve pratiṣṭhāḥ kulameva hi |
yathā hasti pade līnaṃ sarvaprāṇi padaṃ bhavet ||

darśanāni ca sarvāṇi kula eva tathā mune |
yathā marataraṃgiṇyā na samāḥ sakalāpagāḥ ||

tathaiva samayāḥ sarve kuladharmeṇano samāḥ |
meru sarṣapayoryadvat sūrya khadyotayoryathā ||

tathāsya samayasyāsya kulasya mahadaṃtaraṃ |
asti cet jñānavān kaścin matsamo bhuvimānavaḥ ||

tathaiva kuladharmeṇa samosti bhuvana traye |
janmabhirvahubhirdhyānāt tapobhirmunisattama ||

mokṣaṃ labhaṃte tu vudhā jīvanmuktāstu kaulikāḥ |
satyaṃ satyaṃ punaḥ satyaṃ satyameva na saṃśayaḥ ||

vahunā kimihoktena śṛṇutvamavadhānataḥ |
na kaulena samo dharmaḥ satyametadvadāmite ||

71a)

yogīcennaiva bhogī syād bhogī cennaiva yogavān |
yogabhogātmakaṃ kaulaṃ tasmāt sarvādhikaṃ tvidaṃ ||

ityācārasāratantre caturthaḥ paṭalaḥ ||

śrībhagavānuvāca ||

samayāṣṭakaṃ pravakṣyāmi śṛṇuṣvaika mahāmune |
yena vijñānamātreṇa siddhirbhavati sādhakaḥ ||

ghātayed gopayed vāpī niṃdayen na vilokayet |
pūjayed bhāvayeccaiva varjayen na jugupsayet ||

kāmaṃ krodhaḥ samātsaryaṃ vikāraṃ cendriyod bhavaṃ |
nidrāṃ lajjāṃ daurmanasyaṃ ghātayedaṣṭaka priye ||

maṃtramudrākṣa sūtrastu yoginī vīrasaṃbhavaṃ |
bhairavāgamamācārametat sarvaṃ tu gopayet ||

devaṃ guruṃ surāṃ vidyāṃ sādhakaṃ yoṣitāṃ tathā |
śubhāśubhaṃ karmaciraṃ niṃdayen naiva kadācana ||

kanyāśakti paśukrīḍāṃ nagnastrīṃ prakaṭastanīṃ |
dyūtavigraha pāpārthī kulīnaṃ na vilokayet ||

guruṃ devī tathā sādhu na śakti cātmamavyayaṃ |
śakti tatsādhikān sarvān pūjayecca prayatnataḥ ||

gurorvākyopadeśaṃ ca saddattatīrtha devatāḥ |
svadharmaṃ ca kulācāraṃ sadā tatvena bhāvayet ||

agamyāgamanaṃ caiva dhūrtagoṣṭhīṃ ca caṃcalaṃ |
anṛtaṃ pāpagoṣṭī ca varjayet siddhasādhakaḥ ||

viṇmūtraṃ śoṇitaṃ kledaṃ hīināṃgo piśitaṃ surāṃ |
kapālaharaṇaṃ caiva aṣṭau naiva jugupsayet ||

ityevaṃ samayācāraṃ yaḥ karotīha sādhakaḥ |
yadvā na labhate vastu tatrāsti bhuvanatraye ||

śrīdevyuvāca ||

deva deva mahādeva jagatpralayakāraka |
kulācāreṇa maṃvāmvai kathaṃ siddhirbhavet prabho ||

yadi tanmadirāpānaṃ yat parastrī niṣevanaṃ |
adharmakaraṇācchiddhi sarvaṃ me saṃśayaṃ prabho ||

71b)

śiva uvāca ||

sādhu pṛṣṭo'smi deveśi kathayāmi śṛṇuṣva me |
purā dāruvane ramye munayaḥ sādhakāḥ parāḥ ||

parastriyaṃ dharṣayaṃti madyaṃ khādaṃti nityaśaḥ |
taṃ dṛṣṭvānucitaṃ karma brahmāmāṃsamupasthitaḥ ||

devadeva mahādeva sṛṣṭisthitilayātmaka |
etadāruvane pāyānmadyapānaratāstathā ||

parastrīyaṃ dharṣayaṃti madyaṃ khādati mohitāḥ |
digaṃvarāśca muṃḍāśca gatireṣā kathaṃ bhavet ||

iti brahmavacaḥ śrutvā tamuvāca ahaṃ priye |
pitāmaha na jānāsi cīnācārakramaṃ bhavān ||

ugratārāṃ mahāvidyāmete nityaṃ jayaṃti hi |
pūjayaṃti ca tāmeva cīnācāraparāyaṇāḥ ||

sādhakāḥ sarva evete mahākaulā mahāśayāḥ |
jīvanmuktiṃ gatāḥ sarve devī bhaktiparāyaṇāḥ ||

parastrīdharṣaṇāccaiva madyapānācca nityaśaḥ |
aśvamedhādapyadhika labhaṃte phalamuttamaṃ ||

etāstu niṃdanmohācca mahāpātaka vātmavān |
ito dūraṃ prayāhitvaṃ na māṃ spṛśa pitāmaha ||

ityaiva muktasamayā brahmāloka pitāmahaḥ |
paraṃ vismayamāpannaḥ saṃśayā viṣṭamānasaḥ ||

kimidaṃ śaṃbhunā proktaṃ vedācāravahiṣkṛtaṃ |
iti saṃciṃtayan maunaṃ prāyapaṃkajasaṃbhavaḥ ||

tato vaikuṇṭhamāsādya śrīviṣṇuṃ parameśvaraṃ |
kṛtāṃjali puṭo bhūtvā sarvamevamuvācasaḥ ||

devadeva mahāviṣṇo saṃsārasthiti kāraka |
chiṃdhi me saṃśayaṃ deva mahāṃtaṃ manasi sthitaṃ ||

tvadanyaḥ saṃśayasyāsyacchettā kaścinna vidyate |
tīrthaparyaṭanāyadyadgataṃ dāruvanaṃ mayā ||

72a)

tatra sarve munigaṇāḥ parastrīdharṣaṇe ratāḥ |
madirāpānasaṃjāta sadā ghūrṇitalocanāḥ ||

ramamānī parastrībhirnirlajjā sarva eva hi |
evaṃ tān sudurācārān dṛṣṭvā kailāsavāsinaṃ ||

mahādevamavocaṃ tat sarvameva dayānidhe |
pāpācārānapi munīn prasaṃśaṃ sa maheśvaraḥ ||

śraddhayā parayāviṣṭastānuddiśya punaḥ punaḥ |
uvāca sādhavaste vai jīvanmukto mahāśayāḥ ||

tānniṃditvā mahāpāpa jajuḥ dūramito yataḥ |
tato haṃ vismayāviṣṭaḥ prāptastvāṃ jagadīśvara ||

etanme saṃśayaṃ chiṃdhi cet kṛpāmapi vartate |
evaṃ sa brahmaṇā proktā viṣṇuḥ sarveśvaraḥ prabhuḥ ||

bhaktyā paramayāyuktastān munīnpraṇatāmyahaṃ |
uvāca ca vidhātāraṃ tatvajñānamayaṃ vacaḥ ||

tvayā dāruvane dṛṣṭvā munayo ye pitāmahaḥ |
tārāmārādhayaṃte tu sarve sādhakasattamāḥ ||

parastriyaṃ dharṣayaṃti madyaṃ khādaṃti nityaśaḥ |
nirvāṇaṃte tu yāsyaṃti bhagavatyāḥ prasādadaḥ ||

cīnācāraṃ samāśritya munayaste mahāśayāḥ |
tatvajñānamayā sarve viharaṃti mahītale ||

tvamāśugaccha tatraiva tān prasādaya padmaja |
teṣu vyaṣṭiṣu bhavato brahmatvamapi yāsyasi ||

mahādevena yat proktaṃ tasya me tanna saṃśayaḥ |
āvayosana saṃspṛśya sādhakānyo vinindati ||

śrīśiva uvāca ||

tato viṣṇuṃ praṇamyāsau parameṣṭhī tvarānvitaḥ |
gatvā dāruvanaṃ sarvān praṇanāma munīśvarān ||

tuṣṭāva parayā bhaktyāstatrairvahu vidhairapi |
teṣāṃ prasādaya māsādya kṛtakṛtyo bhavadvidhiḥ ||

72b)

śrīdevyuvāca ||

mahācīna kramācāraṃ tato vuddhādi vāśu ca |
vasiṣṭhaḥ sa kimakarottanme vrūhi maheśvara ||

śrīśiva uvāca ||

mahācīna kramācāra tato vuddhyādi vāpyasaḥ |
nīlācalaṃ samāsādya kulācāra parāyaṇaḥ ||

tatokṣamālāṃ yuvatīṃ cāṃḍālīnu mayenmuniḥ |
japan saṃsādhayāmāṃsatārāṃ mukti pradāmimāṃ ||

madirābhipānamattābhirmadirā madaghūrṇitaḥ |
tārāmārādhayāmāsa kṛta kṛtyo bhavat tadā ||

sākṣādbhūtā mahādevī tārā saṃsāratāriṇī |
tamuvāca vasiṣṭhatvaṃ varānvṛṇu yathepsitān ||

vasiṣṭha uvāca ||

tāre devi jaganmātaḥ jñānavijñānadāyini |
varameva vṛṇetvannaḥ prasannā dehi hime śive ||

mahācīna kramācārairyastvāṃ saṃpūjayiṣyati |
sarvadā tasyārcakasya sākṣātvaṃ hi bhaviṣyasi ||

śrīdevyuvāca ||

cīnācāreṇa yaḥ kaścit tārāṃ māṃ pūjayiṣyati |
sa me putra tayāgatya satyaṃ satyaṃ na saṃśayaḥ ||

iha bhogān varān bhuktvā bṛhaspatirivāparaḥ |
aṃte yāsyati matpārśvaṃ yatra me gaṇanāyakaḥ ||

rūpayauvanasaṃpanno rudrakanyāgaṇaiḥ saha |
vihariṣyaṃtyasau vīro yāvaccaṃdrārkatārakaṃ ||

tavāpi bhavitā vatsa yoga siddhiranuttamā |
aṇimāḥ siddhayastvaṃ me bhaviṣyaṃti niraṃtaraṃ ||

iti labdhavarastasyā vasiṣṭhosau mahāmuniḥ |
nakṣatralokamāsādya adyāpi dyotate divi ||

eṣate kathito devi cīnācāraḥ sudurlabhaḥ |
samācaran sādhakendro bhuktimuktiṃ ca viṃdati ||

etat sarvaṃ prayatnena gopitavyaṃ tvayā priye |

73a)

yathā hyanyo na labhate tathārpaṃ ca maheśvari ||

svayoniriva deveśi goptavya paśusannidhau |
yo bhaktaḥ sādhako jñānī tasmai vaktavyameva hi ||

ityācārasāratantre paṃcamaḥ paṭalaḥ ||

śrīśiva uvāca ||

athātaḥ saṃpravakṣyāmi rahasyaṃ śṛṇu pārvati |
yonimaṇḍalamāsādya mūlamaṃtra japet tu yaḥ ||

ṣaṇmāse siddhimāpnoti vināhomārcanādibhiḥ |
yonimudrāṃ vijānāti mūlavidyāṃ śṛṇoti yaḥ ||

tasyā cirādaṣṭa siddhistannāti yanna sādhayet |
yadi bhāgyavasādeva yonimudrāṃ vilokayet ||

praṇamya daṇḍavadbhūmau manasā japamācaret |
bhagarūpā mahādevī yoginī yonirūpiṇī ||

tasmādyatnena maṃtrajño mahāmudrā samarpayet |
aṣṭamyāṃ ca caturdaśyāṃ maṃgale śanivāsare ||

yoginī kuru vaṃdaiśca saṃsthitā yonimaṃḍale |
yonimaṃḍala tatvajñaḥ kuladravyaparāyaṇaḥ ||

sa rudra iti vijñeyaḥ sarvaśāstreṣu niścitaṃ |
yonau pūjāṃ nācaraṃśca māṃsaṃ madhye tathā madhu ||

kuladravyāṇi caitāni bhakṣayet kulakaulikaḥ |
madirānaṃda sānaṃdo māṃsamudrāśanonavā ||

paṃcatatvaṃ na seveta sa kathaṃ kulakaulikaḥ |
madyaṃ māṃsaṃ tathā matsyaṃ mudrāṃ maithuna karma ca ||

na sevate yadā devī sa kathaṃ kulakaulikaḥ |
paṃcatatvaṃ vinānāsti śaktīnāṃ bhukti muktiṣu ||

tasmāt sarvaprayatnena paṃcatatvaṃ nivedayet |
devīṃ saṃpūjayitvā tu tasyāṃ saṃbhakṣayen naraḥ ||

niṣevya paṃcatatvāni sarvadānaṃdamānasaḥ |
kulajñānāṃ melanena viharet kulabhairavaḥ ||

73b)

saṃsthāpyamāme kulajāṃ kulapūjārato bhavet |
deyaṃ tasmai madyamāṃsaṃ khādyaṃ tanmukhataḥ priye ||

praviśya yonimudrāṃ ca japen maṃtramananyadhīḥ |
ātmānaṃ bhairavaṃ matvā yoniṃ bhagavatīṃ tathā ||

bhairavācara saṃpannaḥ praviśedyoni maṃḍale |
āliṃgya yuvatīṃ gāḍhaṃ saṃcuṃvyādharameva ca ||

daṃtakṣataṃ nakhāghātaṃ tatra tatra vinirdiśet |
kulodbhavena dravyeṇa pūjayet tarpayeccayaḥ ||

sa eva sādhakajñānī kulajñānī na saṃśayaḥ |
yadi gacched bhagavati kapaṭaṃ caiva kārayet ||

devī guṇavatī tasya sarvaṃ nāśayati dhruvaṃ |
yā śaktiḥ sā mahādevī kevalānaṃdarūpinī ||

tadyoge naiva mukta syāt sādhako vīrarūpadhṛk |
iti jñātvā japed vidyāṃ kevalaṃ bhāvatatparaḥ ||

jāti sa bandha vuddhiṃ ca na kadāpi ca sādhakaḥ |
ciṃtayet taṃ ca deveśi narakaṃ pratipadyate ||

ucchiṣṭaṃ bhakṣayet tāsāṃ dadyānnocchiṣṭameva hi |
śaktyucchiṣṭaṃ pived dravyaṃ vīrocchiṣṭaṃ tu carvaṇaṃ ||

śaktivīra prasādena kinna sidhyati bhūtale |
ānaṃdapūrṇa hṛdayo viharet kulabhairavaḥ ||

raktacaṃdanadigdhāṃgastāṃvūlapūritānanaḥ |
raktamālyāṃvaradharo rakta kopīṇa bhūṣaṇaḥ ||

śaktimākṛṣya yatnena kulācārarato bhavet |
tasmād yatnena maṃtrajño tāvacchakti parāyaṇaḥ ||

evaṃ taṃtraṃ ca maṃtraṃ ca gopayen mātṛjāravat |
mohāt prakāśādacirādadhoyāti na saṃśayaḥ ||

ityācārasāratantre rahasyakathane ṣaṣṭhaḥ paṭalaḥ ||

śrīdevyuvāca || 

devadeva mahādeva mahākāruṇika prabho |
yoginīnāṃ sadāsevyaṃ kaulānāṃ valapuṣṭidaṃ ||

74a)

manaścāṃcalya haraṇaṃ kiṃ samādhi phalapradaṃ |
vadasva tada śeṣeṇa yadyahaṃ tava vallabhā ||

śrīśiva uvāca ||

akathyate taccārvaṃgi devāsura nareṣvapi |
kathayāmi tava prītyā guhyādguhyataraṃ mahat ||

śrutvā tvayāpi goptavyaṃ yatnena paśusaṃkaṭe |
valo nāma mahānāsīdasurāvalavān purā ||

jitvā suragaṇān sarvānindrobhūt svayameva saḥ |
tataḥ palāyitāḥ sarve bhayodvignā divaukasaḥ ||

puraṃdaraḥ purodhānaṃ maṃtrayitvā suniścitaṃ |
nānyosti tasmādasmākaṃ trātā śrīmadhusūdanāt ||

iti saṃciṃtya sarve te prayayuḥ parameśvaraṃ |
saṃstūyamānamṛṣibhiḥ siddhakinnarasevitaṃ ||

tāṃ dṛṣṭvā puṇḍarīkākṣaḥ praṇamed daṇḍavadbhuvi |
ūcuḥ prāṃjala yaścaite devāḥ śakra purogamāḥ ||

namostu haraye tubhyaṃ sarvaduḥkhaṃ ca hāriṇe |
surāṇāmārtināśāya sarveśāya namo namaḥ ||

namastrimūrtaye tubhyaṃ sṛṣṭisthityaṃta kāriṇi |
guṇātītāya śuddhāya paratopi parāya ca ||

sarvātmane nanastestu sarvaśakti yutāyate |
sarvajñāya sarvalokasākṣiṇe iti stutvā ||

sakalaṃ tadvṛttāṃtaṃ nivedaya śaraṇaṃ gatāḥ | 
sarve trāhi nastaṃ nihatya ca durācāro valamukhā yathāyātya ciraṇate ||

rakṣā smākaṃ ca śakrasya tathā kartutva marhasi |
śrutvedaṃ vacanaṃ teṣāmidamāha puraṃdaraṃ ||

vṛttāṃtametajjānāmi valasyāsya durātmanaḥ |
brāhmaṇā samayā vāpi na sa vadhyaḥ śivena vā ||

tvayi vadhyaḥ sa bhavitā sa durātmāna saṃśayaḥ |
etat sarvaṃ maheśāya nivedaya puraṃdaraḥ ||

sa eva bhagavān sarvametajjānāti śaṃkaraḥ |
tāvat tilaṣite sarvaṃ sa vidhāsyāti gamyatāṃ ||

74b)

prasādyatāṃ ca yatnena tvayāsau bhaktavatsalaḥ |
atha praṇamya śaktastvaṃ sa māyāto mamāṃtikaṃ ||

āgatya śuddhabhāvosau praṇamya ca kṛtāṃjaliḥ | 

tuṣṭuve vividhaistotrairbhakti gadgadabhāṣitaṃ mādhyānoparatamīśvaraṃ ||

stotra pāthairvahuvidhai manudbhavanināditaiḥ |
mahadbhiḥ parito jñātaṃ sarvatadeva śeṣataḥ ||

asya vadhya savalodurātmāsau bhaviṣyati |
sa vidhya bhedvijñāya śakramāhūya sannidhiṃ ||

tasmai tatparamaṃ jñānaṃ datvāroc midaṃ vacaḥ |
trailokyavijayājñāṃ etat trailokya durlabhaṃ ||

aśeṣapāpaśamanaṃ parātmā svaprakāśakaṃ |
akhaṃḍānaṃdanilayamadvaitaparamāspadaṃ ||

manasthairyaḥ karaṃ roga śokasaṃtāpanāśanaṃ |
valapuṣṭikaraṃ samyak yogasiddhikaraṃ mahat ||

niṣevyatāmiyaṃ saṃvit sthīyatāṃ ca matāṃtike |
tato gatvā vatsarāṃte sa vale jeṣyate tvayā ||

ityemukta samayā prāṃjaliścedamavravīt ||

śakra uvāca ||

devadeva mahādeva sarvajña sarvatatvavit |
vidhinākena sevyoyaṃ ko vā maṃtraviśodhane ||

tarpaṇasvīkṛtau maṃtraḥ savide kṛpayā vibho |
sarvametadaśeṣeṇa sāṃgopāṃga vadasva me ||

śrīśiva uvāca ||

śṛṇu śakra mahābhāga sarvametad vadāmi te |
śrutvā gopaya yatnena tadevācara nityaśaḥ ||

trailokyavijayākṣyāpānāmāni prathama kramāt |
kathayāmi tava snehādati guptāni sarvataḥ ||

trailokyavijayā siddhimāsotha śuddhimūlikā |
jñānaṃ ca samvidā śyāmā bhaṃgā gaṃjāraśāyaṇā ||

yogadā yogasaṃsevyā yogamārgāpradarśinī |
brahmāṇī brahmasaṃbhūtā brahmānaṃdapradāyinī ||

vāgdevatā vaśaṃkarī vijayā vijayapradā |

75a)

samādhirivadājñāna nāśinītvekaviṃśatiḥ ||

śvetaraktapītakṛṣṇapuṣpabhedaiścaturvidhā |
śvetapuṣpa brāhmaṇī sā kṣatriyā raktapuṣpikā ||

pītapuṣpā tu vaiśyā sā śūdrā tu kṛṣṇapuṣpikā |
ākṛṣṇampatrāṇye teṣā sa vijānīyā prayatnataḥ ||

bharjitāni ghṛtenaiva cūrṇitāni śilātale |
trikaṭu triphalā śṛṃgī kuṣṭaṃ dhanyāka saiṃdhavaṃ ||

śaṭhī tālī sa patraṃ carūkkalaṃ nāgakesaraṃ |
yavānī dvayamethī ca jīrakatvayameva ca ||

etāni samabhāgāni raudraśuṣkāni cūrṇayet |
gṛhītvā cūrṇameteṣāṃ saṃviccūrṇaṃ tu tatsamaṃ ||

uye ca samaṃ datvā sitātanmiśrayed guḍaṃ |
miśrayitvā caturthāṃśa samaṃ madhu ghṛtaṃ tathā ||

punaḥ śilātale piṣṭvā triṣugaṃdho pravartayet |
svarṇādi pātre purataḥ sthāpayitvā tataḥ kramāt ||

caturbhirmanubhistāsāṃ śodhanaṃ ca samuccaret |
niveśya tatra pālyagnaṃ yathāvidhi viśodhayet ||

oṃ samvide brahmasaṃbhūte brahmaputri sadā naghe |
bhairavānāṃ ca tṛptyarthaṃ paritrā bhava sarvadā ||

oṃ brāhmaṇyai namaḥ svāhā || brāhmaṇī śodhanamanuḥ || 

oṃ siddhimūli kriye devi hīnavodha pravodhini | 
rājāprajāvaśakarī śatrūkaṃṭha triśūlinī || 

oṃ kṣatriyāyai namaḥ svāhā || śodhayeda parā tataḥ || 

ajñāne dhanadīptāgne jvālāgni brahmarūpiṇī |
ānaṃdasyāhuti prītiṃ samyak jñānaṃ prayacchame ||

oṃ hrīṃ vaiśyāyai namaḥ svāhā || śūdrāṃ śodhayet tataḥ || oṃ namasyāmi 
yogamārarjapradarśinī || 

trailokya vijaye mātaḥ samādhi phaladā bhava || 

klīṁ śūdrāyai namaḥ svāhā || oṃ amṛte amṛtodbhave amṛtavaṣiṇi ||

75b)

amṛtamākarṣayākarṣasiddhiṃ dehi amukaṃmeva vaśamānaya svāhā || 

iti paṭhitvā tatra ānaṃdabhairavānaṃdabhairavyormaṃtravayat || 

śivasomo mātṛkāṃtaṃ kālabhūvaruṇānanā |
vāmakarṇasamāyuktaṃ vāyumūrdhendu saṃyutaṃ ||

anaṃdabhairavāyeti śikhāmaṃtraṃ tato vadet |
ānaṃdabhairavāpyā tu mānaṃda bhairavīṃ śṛṇu ||

pūrvavadvījamālikhya caṃdraṃ hitvādimaṃlayet |
karṇe vāmākṣi saṃyojya sudhā devyai dṛśoḥ * * ||

mūlamaṃtraṃ saptavāraṃ tasyopari niyojayet |
āvāhanyādi mudrāṃ ca dhenu yonī tataḥ paraṃ ||

digvaṃdhanaṃ choṭikābhiḥ tālatrayapuraḥsaraṃ |
divyadṛṣṭyā tathā pārṣṇighātairvighnān vighātayet ||

sāyudhā tarpayed brahmaraṃdhre mūlaṃ japanmanuṃ |
guruṃ padmasahasrāre tathā saṃketamudrayā ||

tridhā vā tarpayed bhaktyā sakṛdvāpi nijecchayā |
paramākhyaṃ guruṃ tatra parāpara guruṃ tataḥ ||

taṃtreṇānaṃdabhairavyostarpayecca manuṃ smaran |
hṛdaye tarpayed devīṃ mūlena tatvamudrayā ||

samvidātri sakṛdvāpi tilamudgapramāṇayā |

aiṁ aiṁ vada 2 vāgvādini mama jihvāgre sthirī bhavaḥ sarvaṃ satvaravaśaṃkari 
svāhā || ityakau juhuyān mukhe | mukhāmṛteradicaine svīkuryāt tataḥ || 

dugdhāṃ tu ghṛtamādhvīkasai karairnavalena vā | 
sitayātha gudenāpi paṃkena kadalena vā ||

yadyadvā madhuraṃ dravyaṃ pakvāmraṃ panasādikaṃ |
tena sarveṇa vijayāṃ svīkuryāt sādhakottamaḥ ||

dugdha yogena vijayā kevalānaṃdadāyinī |
mahātejaskarī cakṣurdoṣādi vinivāriṇī ||

ghṛtena medhāmādhatte vāgdevī vaśakāriṇī |
pratibhā muttamādhattedhiṣaṇāṃ cāti nirmalaṃ ||

76a)

kaphadoṣānaśeṣāṃśca madhunā saha nāśayet |
saiṃdhavena mahāvahni pradāsyāllavaṇena ca ||

sitayātha guḍenāpi śūlāmla pittanāśinī |
atisāropaśamanī śvāsakāśa pramardinī ||

āmavāta samudbhūta grahaṇī vinivāriṇī |
sarvairvā madhurairyuktā sarvāmayavināśinī ||

valapuṣṭipradā caiva madhurasvaradāyinī |
jñānavijñānadā nityaṃ śīlamārgaprakāśinī ||

vahunātra kimuktena kevalācit prakāśinī | 

prakāśitā tava snehāt sarvamānaveṣu gopitā |
atha svīkṛtya saṃciṃtya sahasrāre guruṃ yajet || 

pādukāmaṃtramuccārya caturthyaṃtaṃ nivedayet |
paṃcabhūtottha vījaiśca gaṃdhādi paṃcakaṃ diśet ||

praṇame daṃḍavadbhūmau japtvā śrīgurupādukāṃ |
iṣṭadaivatvatanmaṃtraṃ prajapan viharet kṛtī ||

evamadyāt tataḥ śakra pratyahaṃ vatsaraṃ tataḥ |
tejasvī valavān vāgmī medhāvī priyadarśanaḥ ||

rūpayauvanasaṃpanno nānāguṇasamāśrayaḥ |
bhaviṣyati na saṃdeho dravyasyāsya niṣevaṇāt ||

saṃvidaḥ kevalāyā tu sevanāt kiṃ prasidhyati |
saṃvidāsārayormadhye samvidaikagarīyasi ||

saṃvit prayogate nehaṃ kartavyaḥ sādhakottamaḥ |
ekakālaṃ dvikālaṃ vā trikālaṃ paṃcakālakaṃ ||

tolakaṃ vā tadardhe vā tolaka dvayameva ca |
na ca nyūnādhikāmātrā yathā bhavaṃti nityasaḥ ||

nyūnādhikā yā mātrā yā phalaṃtakṣanna jāyate |
tasmāt pramāṇamātrā hi kartavyā siddhimicchatā ||

etat te kathitaṃ sarvaṃ vijayākalpamuttamaṃ |
prasādādacirādanyaṃ vāṃchitaṃ te bhaviṣyati ||

76b)

ityuktaḥ samayā śakto nirbhavānaṃdamārdavaiḥ |
bhaktyā paramayā yuktastatkartumupa cakrame ||

saṃvatsaraṃ pratidinaṃ prayatastrikālaṃ śakro niṣevya vijayāṃ vidhinā 
vasiṣṭha || jitvā valāsuramabhūtha devarāja prāpapya viśvaśamanasya sa 
labdhakāmaḥ || etadrahasyamuditaṃ paramaṃ nigūḍhaṃ kutrāpi naiva 
kamanīyamidaṃ kadācit || utkaṃṭhayā tava mayānanu pūrvavṛttaṃ devitvamapi 
vidhinā pravidhīyatā tat || 

ityācārasāratantre haragaurīsaṃvāde paramarahasyātirahasyakathane 
saṃvidākalpe saṃvicchodhanasvīkāravidhiḥ samāptaḥ paṭalaḥ ||

atha samayācāraḥ || 

śrīgaṇeśāya namaḥ || 

pārvatyuvāca || 

bhagavan guṇaguṇādhāra sarvatra karuṇānidhe |
idānīṃ śrotumicchāmi samayācāramuttamaṃ || 1 ||

yatpurā samayācāraṃ pūrvāmnāyeṣu kīrtitam |
puṇyaśca śrotumicchāmi ṣaḍāmnāyeṣu kīrtitaṃ || 2 ||

kiṃ nāma samayānātha tasyaścaraṇamuttamam |
tasya saṃketa vijñānaṃ vāṃchitaṃ phalamaśnute || 3 ||

pūrvāmnāyādi cāmnāyādevatāya prakīrtitāḥ |
pṛthak pṛthak kṛte nātha punarvrūhi maheśvara || 4 ||

āmnāyādhiṣṭhitānāṃ ca devatāṃ ca pṛthak pṛthak |
japamālāsanānāṃ ca teṣāṃ vada dayānidhe || 5 ||

bhairava uvāca ||

śṛṇu devi pravakṣyāmi guhyād guhyataraṃ mahat |
samayācārasaṃketaṃ tatvaṃ paramadurlabhaṃ || 6 ||

pūjanādiṣu yaḥ kālo devatā ye pṛthak pṛthak |
sa kālaḥ samayo nāma ye jñātvā'mṛtamaśnute || 7 ||

kāleṣvācaraṇaṃ devi yasya devasya yadvidhiḥ |
taṃ nāma samayācāraṃ devānāmapi durlabhaṃ || 8 ||

77a)

saṃkīrtanāt punardevī rahasyānāṃ rahasyakaṃ |
samayācārasaṃketaṃ nāmnā tatra prakīrtitaṃ || 9 ||

athavā samayācārāt samayācāramucyate |
samayā gopanīyānāṃ sadā gopyā prakīrtitāḥ || 10 ||

vidhinā samayā devī ye bhuṃjaṃti ca sādhakaḥ |
te narāstadgatā nityaṃ bhogaṃ kṛtvā sadā bhuvi || 11 ||

ityevaṃ samayānāmnā siddhagaṃdharvasevitāḥ |
asyā vidhānakathanādidṛtaṃtraṃ prakīrtitaṃ || 12 ||

idānī ya ca yā devī kiṃ nāma samayā bhuvi |
kathitaṃ vidhinā bhadre tat śṛṇuṣva varānane || 13 ||

asya śrīvāgvādinī maṃtrasya brahmā ṛṣirdevī vijayāśaktirgāyatrīcchaṃdo 
vāgvādinī devatā 1 vījaṃ 2 kīlakaṃ 3 śaktiḥ śrīvāgvādinī prītyarthe jape 
viniyogaḥ || 

etairaṃganyāsaṃ kṛtvā saṃvidgṛhītvā evaṃ paṭhanīyaṃ maṃtraṃ || 

aiṁ vada 2 vāgvādinī sāṃ svāhā || ityanena saptābhimaṃtritaṃ bhakṣayet || 

athavā aiṃ jaya 2 vijaya evaṃ brahmasvarūpiṇī sarvajana me vaśamānayet 
yanayā svāhā || ityanena vā japitvā bhakṣayet || 

athānaṃtarato devi samayāstotramuttamaṃ |
yena śrutvā siddhi mūlībhakṣitā phaladā bhavet || 20 ||

saṃvide brahmasaṃbhūte brahmaputri sadā naghe |
bhairavānaṃda hetustu sa paṭhitvā sadā bhava || 21 ||

namāmi yāminī nāthāṃ lekhālaṃkṛtamastakam |
bhavānīṃ bhavasaṃtāpapavirvāṇa sudhānidhim || 22 ||

siddhimūlī śriyo devī hi na vodhapravodhini |
rājāprajāvaśakarī kālakaṃṭhī triśūlinī || 23 ||

ajñāneṃdhana dīptāyā jñānāgni jvālarūpiṇī |
ānaṃdādyāhutiḥ samyak jñānaṃ prayacchati || 24 ||

77b)

daṃḍādirūḍha paripūrita bhogamokṣa śuṃḍakrameṇa madanaṃ 
jayakāminīnām |
ārādhayāmi vahuśatru parājayaṃti viśveśvarīṃ tribhuvane vijayeti devīm || 25 ||

ānaṃdānaṃdinī vaṃde sadānande pada dvayaṃ |
ullāsa kadalīkaṃde svacchaṃde vodharūpiṇī || 26 ||

kavayati kavitā laharīṃ kurute tatvārtha darśanaṃ puṃsāṃ |
apaharati durita nilayaṃ kiṃ kiṃ na karoti saṃvidullāsaḥ || 27 ||

saṃvidāsamayormadhye saṃvideva garīyasī |
bhakṣitābhavanāśāya nirgaṃdhā vodharūpiṇī || 28 ||

susaṃvit chūlinī devī vijayā sa cidaṃ kuru |
vaiṣṇavī tulasī tuṃgā tejo vallīraseśvarī || 29 ||

vimarśādvaitaratvaṃtaṃ vīralakṣmīrmahodarī |
samayā modinī caiva siddhamaulī mahauṣadhī || 30 ||

mātulānī jñānarūpā siddhavidyā sarasvatī |
yāni caitāni nāmāni sevayet siddhimūlikām || 31 ||

samāpnoti parāṃ vidyāṃ bhuktimuktiṃ ca viṃdati |
pāṃḍityaṃ sukavitvaṃ ca maṃtrasiddhiṃ sa viṃdati || 32 ||

samayāṃ gopayed yastu śiṣyabhyaścāpi suṃdari |
vinā na samayā devi bhuktiṃ muktiṃ kathaṃ labhet || 33 ||

vinā samayā devi sāmarthyaṃ naiva jāyate |
sāmarthaṃ sahito devi kāryāṇi sādhayet || 34 ||

vinā samayā pūjāṃ na kutrāpi śubhodayī |
brāhme muhūrte cotthāya pakṣitā pāpanāśinī || 35 ||

tathā sūryodayo jāte madhyāhne bhakṣitā tathā |
tathā parāhne vidhivat sarvapāpavināśani || 36 ||

ardharātrau viśeṣeṇa vāṃchitārtha phalapradaḥ |
vinā tu samayā devi japapūjādikaṃ caret || 37 ||

navasiddhimavāpnoti abhicārāya kalpayet |
apamṛtyuharānūnaṃ rogaśokavināśinī || 38 ||

78a)

duṣṭaśatrupraśamanī sarvalokaniraṃjanī |
siddhayo hyaṇimādyāśca tasya haste sadaiva hi || 39 ||

kāyikaṃ vācikaṃ cāpi mānasaṃ caiva duḥkṛtaṃ |
etat sarvaṃ kṣayaṃ yāṃti brahmahatyādi pātakaṃ || 40 ||

samayābhaktinā yena samayādhāritāstathā |
samayāpāsitā yena rahitaḥ sarvakilviṣaiḥ || 41 ||

sa śivaḥ sa ca yogī ca sa tapasvī satī tathā |
sa eva muktimārgasthaḥ samayā yena bhakṣitā || 42 ||

bhakṣayitvā ca samayā yaṃtraṃ maṃtraṃ japennaraḥ |
samaṃstatphalamāpnoti satyaṃ satyaṃ varānane || 43 ||

vinā ca samyā devi maṃtraṃ japati nityaśaḥ |
alpāyuśca bhavet sadyo devatā kopayeddhruvam || 44 ||

dravyādikamabhāvepi nityaṃ karma na lopayet |
pramādā lopayedyastu nārakī bhavatī dhruvaṃ || 45 ||

dravyaṃ caturdaśavidhi śṛṇu devi pṛthak pṛthak |
teṣāṃ madhyena taṃ dravye dve nahye tu kadācana || 46 ||

kṣīraṃ dadhi ca takraṃ ca ghṛtaṃ kṣaudraṃ guḍaṃ tathā |
śarkarāśītalaṃ toya bhairamapyāranālakaṃ || 47 ||

āphūkaṃ samayā caiva dhattūraṃ saṃviṣaṃ tathā |
dhattūraṃ ca viṣaṃ devi dravyaṃ prāṇaprahārakam || 48 ||

anyāni yāni dravyāṇi ānaṃdārthaṃ ca bhakṣayet |
ānaṃda paramaṃ brahma parāśaktiḥ sadāśivaḥ || 49 ||

dravyaśudhyādi sakalamānaṃdārthaṃ ca bhakṣayet | 
ānande cāpamānepi bhakṣayen na kadācana || 50 ||

atipānād bhavet sadyo japapūjādi niḥphalā |
buddhināśo bhaved devi tato mātrāṃmitāṃ caret || 52 ||

sā mātrā vartate devi yayānaṃdaṃ pravartate |
ityevaṃ samayācāra kathitaśca varānane || 53 ||

78b)

dravyādiśodhanārthaṃ taṃ maṃtraṃ śṛṇu varānane |
guroḥ sakāśāt yaṃtramaṃtraṃ nityaṃ japati yo naraḥ || 54 ||

tenaiva manunāmaṃtrī ṣaḍaṃgaṃnyāsmācaret |
nyāsaṃ kṛtvā punarmaṃtrī dravyādīn maṃtrayed budhaḥ || 55 ||

saptābhimaṃtritaṃ kṛtvā phalaṃ sarvaṃ bhaveddhruvam |
guruṃ śivaṃ tathā devīṃ nivedyāṃ * ca bhakṣayet || 56 ||

kevalaṃ śivarūpohamityātmānaṃ vibhāvayet |
jīvaḥ śivaḥ śivo jīvaḥ sa jīvaḥ kevalaḥ śivaḥ || 57 ||

pāśavaddhaḥ sadājīvaḥ pāśamuktaḥ sadāśivaḥ |
sadāśivamayo bhūtvā dravyādīnāṃ cared yadi || 58 ||

sa kilviṣādi rahitaḥ sākṣādbrahmamayo bhavet |
sadāśivamayo bhūtvā paṃcamudrādikaṃ caret || 59 ||

sarvabrahmamayaṃ yasya sa ca doṣairnna lipyate |
mohād vā kāmalobhādvāyaḥ kaścidiha vartate || 60 ||

sodhamaḥ sādhakānāṃ tu nārakī bhavati dhruvam |
samayo nāma yaḥ kālo mayāyā pūrvasūcitaḥ || 61 ||

tadidānīṃ pravakṣyāmi japārthaṃ śṛṇu suṃdari |
prātamadhyāhnayoḥ kāla pradoṣaśca tṛtīyakaḥ || 62 ||

rātro prathamayāmaśca caturthaḥ parikīrtitaḥ |
paṃcamaṃ tvardharātraṃ ca paṃcakālāḥ prakīrtitāḥ || 63 ||

dinasya praharasyādau kālaḥ prathama īritaḥ |
dinasya madhye yaḥ kālo dvitīyaḥ parikīrtitaḥ || 64 ||

sūrye'ste rajanī prāpte yaḥ kālaḥ sa tṛtīyakaḥ |
brāhme muhūrtemavadhi ardharātrādanaṃtaraṃ || 66 ||

yaḥ kālo ṣaṣṭhako jñeyo devānāmapi durlabhaḥ |
śāṃtiḥ karma tathā vaśyaṃ staṃbhanaṃ dveṣakaṃ tathā || 67 ||

uccāṭanaṃ māraṇaṃ ca ṣaṭkarmāṇi śṛṇu priye |

79a)

śāṃtyarthaṃ prathamaḥ kālo madhyanye dveṣaṇe tathā || 68 ||

tṛtīyaḥ staṃbhane prokto caturtho vaśakarmaṇi |
uccāṭane paṃcamaśca ṣaṣṭho māraṇa karmaṇi || 69 ||

padmāsanaṃ svastike prokteṃ vikaṭaṃ dveṣaṇe tathā |
staṃbhane kukkuṭo vidyādvajrayedvasya karmaṇi || 70 ||

māraṇe bhadrakaṃ vidyā dāsanaṃ ṣaṭ prakīrtitaṃ ||

iti samayāstotram ||

toyaṃ yat śāṃtike proktamagni vaśye prakīrtitaḥ |
pṛthivī staṃbhane jñeyā ākāśe dveṣaṇaṃ tathā || 71 ||

vāyuruccāṭane proktāḥ punaragnirmāraṇe mataḥ |
yasya bhūto deya devī tatamaṃḍalasaṃyutam || 72 ||

tattatkarma vidhānārthaṃ kurvatā niśitātmanā |
śītāṃśu vījaṃ prathamesalisya dvitīyake || 73 ||

kṣoṇī vījaṃ tṛtīye ca vyomavījaṃ caturthakam |
paṃcamaṃ vāyuvījaṃ ca agnivījaṃ tu māraṇe || 74 ||

ityeva samayākālo bheda pūrvaprakāśitaḥ |
athedānīṃ pravakṣyāmi āmnāya phalakaṃ tathā || 75 ||

sarvāmnāyastadā jāto yadādi prācī diśi sthitaḥ |
sadāśivohaṃ bhagavānācāraḥ parikīrtitaḥ || 76 ||

evaṃ dakṣiṇa āmnāyo dakṣiṇasyādiśi sthitaḥ |
evaṃ paścima āmnāya paścimasyāṃ diśi sthitaḥ || 77 ||

evamuttara āmnāyaḥ uttarasyāṃdiśi sthitaḥ |
mukhamūrdhvaṃ kṛtaṃ devīṃ yatproktaṃ tvayi sannidhau || 78 ||

sa ūrdhvāmnāya kathito devāanāmapi durlabhaḥ |
adhomukhaṃ kṛtaṃ devi yatprokto girije priye || 79 ||

adhāmnāya ityuktaḥ satyaṃ satyaṃ varānane |
ṣaḍāmnāyaśca kathitaścautpatti kramanāmataḥ || 80 ||

yasmin yasmiṃścaye devī te te devātha prakīrtitāḥ |
te te devāḥ pravakṣyāmi sādhakānāṃ sukhāya ca || 81 ||

śrīvidyābhedasahitā vālā ca tripurā tathā |
bhuvaneśvarī annapūrṇā pūrvāmnāye prakīrtitāḥ || 82 ||

vasinī vagalā devī tvaritena phalapradā |
mahiṣāsurasaṃhaṃtrī mahālakṣmīśca dakṣiṇā ||

79b)

yasmin devān pravakṣyāmi sādhakānāṃ sukhāya ca || 83 ||

śrīvidyā bhedasahitā vālā ca tripurā ca yā |
bhuvaneśī annapūrṇā sarvāmnāye prakīrtitaḥ || 84 ||

mahāsarasvatī vidyā tathā vāgvādinī ca yā |
pratyaṃgirā bhavānī ca paścimāmnāya devatā || 85 ||

kālikā bheda sahitā tārā bhedaiśca saṃyutā |
māaṃgī bhairavīcchinnā tathā dhūmāvatī matā || 86 ||

uttarāmnāya kathitā śīghrakārya phalapradā |
samasta bheda sahitā devatāya prakīrtitāḥ || 87 ||

dvāviṃśatyakṣarī nāma dakṣiṇāmnāya saṃjñikāṃ |
parā prāsāda maṃtraśca ūrdhvārdhāya prakīrtitaḥ || 88 ||

nāgaśaktyādayo vidyā adhomnāye prakīrtitaḥ |
ūrdhvāmnāyoścādhaśca kevalaṃ mokṣadorbhavet || 89 ||

dharmārtha kāmamokṣārtha āmnāyānye prakīrtitāḥ |
yathokta vidhināva bhakṣe kṛtvā phalamavāpnuyāt || 90 ||

sarvāmnāyadi sarveṣāṃ vidhānārthāpya suṃdari |
kṛtvā yenāśu labhate phalarāśikayoḥ paraṃ || 91 ||

ṣaṭkarma phaladātṝṇāṃ sarvāmnāye prakīrtitaḥ |
uttarāmnāya deveśi teṣāmāśu phalaprada || 92 ||

snātaḥ śuklāṃvaro vīraḥ śuddhaveṣadharā tathā |
devapūjārato nityaṃ tathā ca viparo divā || 93 ||

naktaṃ dravyādikaṃ sarvaṃ yathā lābhena cottamaṃ |
vidhivat kriyate śaktyā saha sarvaphalaṃ bhavet || 94 ||

pūrvāmnāyādi sarveṣāṃ mālāṃ śṛṇu vadāmyahaṃ |
japtā yenāśu labhate phalairdevaiḥ sudurlabham || 95 ||

akṣamālā prathamato mātṛkāraṇa rūpiṇī |
atha muktamayī vāpi mokṣa phalapradāyini || 95 ||

sarvasiddhikarāmālā sarvarājyavaśaṃkarī |

80a)

pravālamālā vaśyārthe sarvakārya phalapradā || 96 ||

māṇikya racitāmālā sāmrājya phaladāyinī |
putrajīvakajāmālā lakṣmīrvidyā pradāyinī || 97 ||

padmākṣamālā racitā yaśo lakṣmīśca jāyate |
suvarṇaraupyamayīmālā sphaṭikī sarvakāmadā || 98 ||

raktacaṃdanajāmālāvaśya bhogapradāyinī |
rudrākṣanirmitā mālā sarvakāmaphalapradā || 99 ||

sarvamālā prapūjārthaṃ caṃdanādi pralepitā |
samāśritya japed vidyāṃ yathokta phalamaśnute || 100 ||

etāmālāśca subhagā paṃcāmnāyeṣu pūjitā |
uttarāmnāye yā mālā girije te vadāmyaham || 101 ||

atharvaṇamayī mālā sarvotkṛṣṭā matā ca yā |
mahāśaṃkhamayī cātha vāṃchitārtha phalapradā || 102 ||

sphāṭikai racitācārtha rudrākṣa phalasaṃbhavā |
svarṇādi ratnaparyaṃtaṃ racitaṃ phaladā matā || 103 ||

guṃjāmālā tathā kāryā vāṃchitārtha phalapradā |
uduṃvara phalasyaiva sūkṣmasya ca kṛtā ca yā || 104 ||

ityādi mālā deveśi kurvīta vidhivannaraḥ |
athedānīṃ pravakṣyāmi yaṃtrasya vidhimuttamaṃ || 105 ||

bhūrye ṣaḍvarṣa paryaṃtaṃ tāmre dvādaśameva ca |
rukme ca ṣaḍva ca * mahāśaṃkhe sahasrakam || 106 ||

svarṇe ca sphaṭike caiva varṣasaṃkhyā na vidyate |
sahasā kārya sidhyarthaṃ sthāpayet sphaṭikopari || 107 ||

yathokta vidhinālikhya yathoktaṃ pūjanaṃ sadā |
vāṃchitaṃ labhate maṃtrī nānyathā labhate phalam || 108 ||

āsanāni pravakṣyāmi śṛṇu devi vadāmyahaṃ |
meṣāsanaṃ tu vaśyārthe ākarṣe vyāghracarma ca || 109 ||

80b)

śāṃtau mṛgājinaṃ śastaṃ mokṣeṣu vyāghracarmaṇi |
gocarma staṃbhane devi staṃbhane ca gavājinaṃ || 110 ||

carmoṣṭrasya tu uccāṭe dveṣe śvānasya carma ca |
māraṇe mahiṣaṃ vidyāt kramoddiṣṭaṃ tu vā caret || 111 ||

sarvakāmapradaṃ devi vastrapaṭṭāsanaṃ tathā |
ūrṇāsanaṃ kaṃbalādyaṃ sarvakarma supūjitaṃ || 112 ||

duḥkhadāridryaśamanaṃ vidyākāṭhāsanaṃ priye |
svarṇādi raktajaṃ devi mahāsaubhāgyavardhanam || 113 ||

śṛṇu devi viśeṣeṇa cottarāmnāyamāsanam |
yenāśu labhate puṇyaṃ phalaṃ caiva sudurlabham || 114 ||

savāsanaṃ tu subhage mṛtamuṃḍāsanaṃ tathā |
sā darśāsanakaṃ cāpi maithunāsanakaṃ tathā || 115 ||

kṛta maithunakaṃ cāpi vāṃchitārtha phalapradaṃ || 116 ||

japasthānādi deveśi siddhitīrthāniyāni ca |
siddhipīṭhaṃ siddhikṣetre girau devālaye tathā || 117 ||

vaṭavṛkṣe viśvavṛkṣe raṃbhāyā vipinepi vā |
nadyāditīre vā kuryādguhā parvatamastake || 118 ||

śṛṇu devi viśeṣeṇa uttarāmnāya hetave |
veśyāgṛhe śmaśāne vā gatvā maithuna samācaret || 119 ||

japādikaṃ tato devi kṛtvā su labhate phalaṃ |
athavā svagṛhe rātrau bhaktimānyaḥ samācaret || 120 ||

sa prāpnoti phalaṃ sarvaṃ ciṃtā bhayavivarjitaḥ |
athedānīṃ pravakṣyāmi bhagapūjāṃ samāsataḥ || 121 ||

gurau sakāśāt yanmaṃtraṃ nityaṃ japati sādhakaḥ |
tenaiva manunāmaṃtrī bhagapūjāṃ karoti ca || 122 ||

tadā tu bhagamadhye tu ciṃtayed brahmarūpiṇīṃ |
śivo bhūtvā smared dehe tvātmānaṃ ca vibhāvayet || 123 ||

śaktiḥ sā tanmayī vidyāttavāvai maithunaṃ caret |
yathokta kurute devi prāpyate paramaṃ padam || 124 ||

yāni kalpita maṃtrāṇi kathitāni varānane |

81a)

jñātavyā yadvidhā devi sarvataṃtreṣu niścitaṃ || 125 ||

maṃtrāḥ kecit prakathyaṃte kaścid vidyā prakīrtitāḥ |
urṇāmadevatā maṃtrā vidyā strīnāma tat smṛtā || 126 ||

napuṃsakā bhavaṃtyete maṃtrāḥ sarvasamīritaḥ |
pumāṃso huṃ phaḍaṃtāsyuḥ vājāṃtāsyuḥ striyo matāḥ || 127 ||

napuṃsakā namoṃtāsyustrividhājātibhiḥ punaḥ |
graṃthanaṃ ca vidarbhaśca saṃpuṭo rodhanaṃ tathā || 128 ||

yogaḥ phalavadityeke kathitā phaṭ su karmasu |
nāmavarṇāśca vidhinā maṃtrāṇāṃtaritāstathā || 129 ||

kuryādgraṃthanaṃ nāma śāṃti karmaṇi śasyate |
maṃtrārṇa dvaya madhyasthe sādhyānāmākṣaraṃ likhet || 130 ||

vidarbharāṣa vijayo vaśya karmaṇi śasyate |
ādāvaṃte ca maṃtrasyānnāmnosau saṃpuṭasmṛtaḥ || 131 ||

praśastastaṃbhane devi yathoktaṃ kriyate yadi |
nāmna adyaṃta madhyeṣu maṃtrasthodrodanaṃ mataṃ || 132 ||

vidveṣaṇa vidhāneṣu praśastamidamīritaṃ |
maṃtrasyāṃte bhaven nāma yogaḥ proccāṭane mataḥ || 133 ||

ante nāmno bhaven maṃtraḥ pallavo māraṇe mataḥ |
āgataḥ śivavaktrācca gataśca girijāmukhe || 134 ||

tena āgama taṃtrāṇi kathitāni varānane |
pāṇikāni ca śāstrāṇi kathitānyāgamasya ca || 135 ||

tāni tāni prakathyaṃte lokācārāṇi suṃdari |
ācāraḥ kathito yastu tayā ca kṛtavānbhuvi || 136 ||

tasyācārasya nāmnā ca kulācāraḥ prakīrtitaḥ |
paṃcamudrādi rahito dakṣiṇācārasaṃjñakaḥ || 137 ||

nānāmaṃtrāṇi deveśi yāmalāni pṛthak pṛthak |
aparāṇi ca sarvāṇi maṃtrāṇāṃ hṛdayāṇi ca || 138 ||

samāsataḥ pravakṣyāmi śṛṇu devi vadāmyahaṃ || 138 ||

81b)

catuḥṣaṣṭhīni taṃtrāṇi yāmalānyaṣṭa suṃdari |
amarāṇi ca trīṇi syuḥ kathayāmi śubhānane || 139 ||

taṃtrāṇi vahudhā devi mayā pūrvaṃ prakāśitaṃ |
yāmalānyatra vakṣyāmi amarāṇi tathā punaḥ || 140 ||

viṣṇubrahmaśivānāṃ ca yāmalāni pṛthak pṛthak |
śaktergaṇapateścaiva kārtike yasya pṛthak pṛthak || 141 ||

sūryacaṃdramasoścaiva kathitāni varānane |
uḍḍīśaḍāmaraṃ nāma bhūtaḍāmarakaṃ tathā || 142 ||

śaktiḍāmarakaṃ nāma amarāṇi ca pārvati |
kathaṃ cādya pravakṣyāmi taṃtrāṇi ca varānane || 143 ||

catuṣaṣṭhi ca taṃtrāṇi vikhyātaṃ vāmakeśvare |
tasmānnoktāni taṃtreṣu kulācāra guru śṛṇu || 144 ||

āgamācāranipunaḥ sarvaśāstrabhṛtāṃvara |
suveṣadhāri dakṣaśca satyavaktā priyaṃvada || 145 ||

eva lakṣaṇa saṃyuktaścāgamasya gururmataḥ |
śiṣyastvayi guṇairyukto gurubhaktirataḥ sadā || 146 ||

dharmakarmādi yuktaśca gurumaṃtra parāyaṇaḥ |
satyamabdhirgurau maṃtre devapūjana tatparaḥ || 147 ||

guruṇoddiṣṭamārgeṇa kṛtavuddhirudāradhīḥ |
evaṃ lakṣaṇasaṃyukto śiṣyaścāpi parīkṣakaḥ || 148 ||

māyā nindādi rahitaścālasyādi vivarjitaḥ |
samayācārasaṃpanno dhanāḍhyaśca triyāvaraḥ || 149 ||

śrīsadāśiva uvāca || 1

dravyaṃ pūjāṃ pravakṣyāmi pūjakābhīṣṭa siddhayet |
jñātvā maṃtraṃ vinā samyak phalamāpnoti pūjane || 150 ||

madyaṃ māṃsaṃ tathā matsyaṃ mudrā maithunameva ca |
makārāḥ paṃca śubhage sāṃga karmasu hetave || 151 ||

yā surā sarvamaṃtreṣu kathitā bhuvi durlabhā |
tathānāma bhaved devi tīrthaṃ yadjñāna durlabhaṃ || 152 ||

82a)

paśūnāṃ bhakṣa yogyānāṃ māṃsaṃ devi vinirmitam |
devimaṃtre ca vidhivat tasyoktā siddhiruttamāḥ || 153 ||

māṃsa bhakṣaṇe kathitāa ye matsyāśca varānane |
te rahasye mayā proktā mīnāḥ siddhipradāyakāḥ || 154 ||

guḍādi madhye nikṣipya kurvaṃti dyuti vardhinī |
mudrā tāṃ vidhi prāhuścaṇakādīṃśca bharjitān || 155 ||

yāroṭikāpolikā ca bhayeṣu kathitā śubhā |
tasyānāma bhaved devi mudrāmukti pradāyinī || 156 ||

bhage liṃgasya yogena maithunaṃ yadbhavet priye |
tasya nāma bhaved devi paṃcamaṃ parikīrtitam || 157 ||

prathamaṃ tu bhaven madye māṃse cāpi dvitīyakaṃ |
matsye hyapi tṛtīyaṃ syānāma mudrā caturthakaṃ || 158 ||

paṃcame maithunaṃ vidyā paṃcaite nāma tat smṛtā |
paṃcānāṃ paṃcanāmānimakārāṇi varānane || 159 ||

prathamasya dvitīyasya tṛtīyasya caturthayoḥ |
paṃcamasya tathā devimakārāḥ paṃcadurlabhāḥ || 160 ||

paṃcamaṃ devi sarveṣu mama prāṇo bhavet priye |
paṃcamena vinā devi caṃḍīmaṃtraṃ vṛthā japet || 161 ||

yadi sarvamakāreṣu bhrāṃtiṃ ca kurute priye |
tasya siddhiḥ kathaṃ devi śaktimaṃtraṃ japet kathaṃ || 162 ||

paṃcamena vinā devi bhuktimuktiḥ kathaṃ bhavet |
paṃcamena vinā devi kathaṃ ca phaladā bhavet || 163 ||

paṃcamena vinā devi yadā naṃdo bhaveddhruvaṃ |
tannāma mokṣo viduṣāṃ anudhānāṃ ca pātakaṃ || 164 ||

ānaṃdaṃ paramaṃ brahmamakārānaṃdasūcakaṃ |
tathā viśeṣato devi paṃcamaṃ parikīrtitaṃ || 165 ||

bhagasya smaraṇe puṇyaṃ bhagasya darśane tathā |
bhagasya pūjane puṇyaṃ bhagasya paṃcame tathā || 166 ||

bhagasya paṃcame devi yatsukhaṃ samajāyate |

82b)

na tatsukhaṃ japairhomairnnadānaistapasā tathā || 167 ||

paṃcamasya kṛte devi yatpuṇyaṃ samajāyate |
na tatpuṇyasamaṃ devi koṭi tīrthādi darśanaṃ || 168 ||

japahomastathādānaṃ dīkṣāyogādi kalpanā |
kṛtapaṃcamabhaktasya kalāṃ nārhaṃti ṣoḍaśīṃ || 169 ||

trayodaśābdādūrdhvaṃ hi paṃcaviṃśati vārṣikīṃ |
aprasūnā viśeṣeṇa paṃcamārhā bhavet priye || 170 ||

aprasūtā viśeṣeṇa prasūtā vā prasūtikā |
avaśyaṃ paṃcamaṃ kuryācchaktimātraṃ maheśvari || 171 ||

paṃcame ca kṛte devi yat kuryāt pūjanādikaṃ |
tadakṣayaṃ labhet puṇyaṃ nātra kāryā vicāraṇā || 172 ||

guruṃ saṃtoṣayet tatra yat patnī vā sutā divā |
nānābharaṇavastrādyaistathā dravyeṇa suṃdari || 173 ||

paṃcamārthā yathā śaktistasyāṃ kuryācca paṃcamaṃ |
tasyāstotraṃ prakuryācca viśeṣeṇa śṛṇu priye || 174 ||

dravyeṇa bhūṣaṇaiścaiva vasanā liṃganādibhiḥ |
snānārthaṃ devatānāṃ ca rahasyaṃ paramaṃ śṛṇu || 175 ||

yena snāte kṛte devi devatā suprasīdati |
rātrau paṃcamakāreṣu kṛtvā paṃcamamuttamam || 176 ||

bhagamadhyeṣu yaddravyaṃ gṛhnīyācca prayatnataḥ |
tasyā kuṃḍodbhavaṃ toyaṃ vijñeyaṃ bhuktimuktidam || 177 ||

labhate bhāgya yogeṇa devatānāṃ ca durlabhaṃ |
tasmin kiṃcijjalaṃ kṣiptvā tāmrapātreṣu dhārayet || 178 ||

taṃ dravyaṃ snānamātreṇa devatā suprasīdati |
striyo rajaśca prathama yasminvayasi jāyate || 179 ||

gṛhīyātrāśu śubhage brahmādīnāṃ ca durlabhaṃ |
svayaṃbhū kusumaṃ nāma devatānāṃ ca prītaye || 180 ||

yadi bhāgyavasād devi labhate kusumaṃ tvidam |
tattasvadevatānāṃ ca prakuryāt snānamuttamaṃ || 181 ||

vāṃchitaṃ labhate maṃtrī satyaṃ satyaṃ varānane |

83a)

svagururdattamaṃtreṇa ṣaḍaṃganyāsamācaret || 182 ||

śaktidehe svadehe vā paṃcamaṃ kārayet tataḥ |
tato japādikaṃ kuryāccākṣayaṃ labhate phalam || 183 ||

idaṃ rahasyaṃ kathitaṃ devatā snāna hetave |
ṣaḍāmnāyeṣu taṃtreṣu rahasyamidamīritam || 184 ||

uttarāmnāya maṃtreṣu prakuryācca viśeṣataḥ |
jīvatī bhartarī nārīṇāṃ paṃcamaṃ kārayet priye || 185 ||

tasyā bhagasya yadravyaṃ taccakuṃḍodbhavamucyate |
mṛte bhartari nārīṇāṃ paṃcamaṃ kārayed yadi || 186 ||

tasyā bhagasya yaddravyaṃ tacca golodbhavaṃ mṛtaṃ |
kuṃḍagolodbhave dravyaṃ abhāve śṛṇu suṃdari || 187 ||

kathaṃ snānaṃ prakuryācca devatātoṣa hetave |
yasya kasya taroḥ puṇyaṃ gṛhīcāśu prayatnataḥ || 188 ||

teṣā madhye dvayaṃ grāhyaṃ hastābhyāṃ manasā tadā |
ubhayoḥ paṃcamaṃ tatra kurvīta vidhivannaraḥ || 189 ||

raktacaṃdana ghṛṣṭena jalai caiva kṣipet tadā |
tajjalena prakurvīta devatā snānamuttamaṃ || 190 ||

vāṃchitaṃ phalamāpnoti satyaṃ satyaṃ varānane |
vallī puṣpāṇi sarvāṇi taroḥ puṣpāṇi yāni ca || 191 ||

auṣadhīṣu ca sarvāsu yāni puṣpāṇikāni ca |
tāni sarvāṇi śubhage devatābhyo niyojayet || 192 ||

sarvāmnāye ṣvadhiṣṭhānaṃ tulasī varjitāni ca |
aparājitāḥ puṣpaṃ ca dvayaṃ puṣpaṃ ca yadbhavet || 193 ||

karavīrasya yatpuṇyaṃ yatpuṣpaṃ budhvajīvakaṃ |
kamalasya ca yatpuṣpaṃ yatpuṣpaṃ paṃcakasya ca || 194 ||

viśeṣataśca yogyāni sarvapuṣpeṣu suṃdari |
patrāṇāṃ vilvapatrāṇi pūjārthe ca śu * nane || 195 ||

athedānīṃ pravakṣyāmi japārthe pīṭhamuttamaṃ |
kṛte pūrṇagiriṃ yogyaṃ tretā upāna saṃjñakaṃ || 196 ||

83b)

jālaṃdhare dvāpare tu kāmapīṭhaṃ kalauyuge |
catuḥpīṭhāni śubhage śaktideheṣu yāni tat || 197 ||

tāni catvāri vakṣyāmi guhyādguhyatarāṇi ca |
śaktiḥ sarvaśarīraṃ tu pīṭhaṃ pūrṇagiriṃ mataṃ || 198 ||

tasyāḥ śiraśca subhage uḍyānaṃ kīrtitaṃ mayā |
stanauṃ jālaṃdhare jñeyaṃ kāmapīṭhaṃ bhagasmṛtaṃ || 199 ||

sarveṣu kāmapīṭhaṃ yaddevānāmapi durlabhaṃ |
yeṣu pīṭheṣu saṃsthitvāyaṃ yaṃ yaṃ maṃtraṃ japet priye || 200 ||

tattasya phalamāpnoti devatā suprasīdati |
sarvāṃtaphalamāpnoti devatā suprasīdati || 201 ||

sarvāsāṃ validānaṃ ca devatānāṃ śṛṇu priye || 201 ||

yena kṛtvāsulabhaye yathecchaṃ phalamuttamaṃ |
nityaṃ svabhojane kāle mūlamaṃtreṇa sādhakaḥ || 202 ||

kārayed validānaṃ ca bhojanāt prathamaṃ priye |
tataścānaṃdate devi śucistadgatavān bhavet || 203 ||

valiṃ samuddhare yatnādekāṃte sthāpayet tadā |
sthāpayitvā valiṃ tatra viharecca yathā sukhaṃ || 204 ||

uttarāmnāya deveśi mātaṃgīyā prakīrtitāḥ |
tasyāṃ valiṃ bhojanāṃte vinaivācamane kṛte || 205 ||

mūlamaṃtreṇa śubhage valiṃ kṛtvā prayatnataḥ |
kiṃcijjapādikaṃ kṛtvā tata ācamanādikaṃ || 206 ||

punaścarātrau sarveṣāṃ valiṃ kṛtvā prayatnataḥ |
yathokta vidhinā kuryād yathoktaṃ phalamaśnute || 207 ||

baliśca vividho devyaḥ sātviko rājasastathā |
sātviko valarākhyāto māṃsaraktādi varjitaḥ || 208 ||

rājaso māṃsaraktādi yuktaḥ saṃprocyate priye |
sādhakāstrividhā proktā sātvikā rājasāmatā || 209 ||

tāmasāśca tathā devī teṣāṃ vakṣyāmi lakṣaṇaṃ || 210 ||

sātvikaṃ validānādi nityaṃ kuryāt prayatnataḥ || 211 ||

84a)

rājasorājasa guṇairyukto nityaṃ śubhānane |
rājasaṃbalidānādi suveṣai rājasairyutaḥ || 212 ||

tāmasāstāmasaguṇairoṣādi saṃyutaḥ priye |
na śraddhā balidāneṣu pūjanādiṣu suṃdari || 213 ||

na stotra paṭhane devi nāma mātreṇa sādhakaḥ |
athedānīṃ pravakṣyāmi mama maṃtrāṇi suṃdari || 214 ||

yānyatra mama maṃtrāṇi prasiddhāni svabhāvataḥ |
aghorākhya mahāmaṃtramāpaduddhāraṇaṃ tathā || 215 ||

ciṃtāmaṇiṃ tathā devi tathā mṛtyuṃjayaṃvaraṃ |
caṃḍovaraṃ ca subhage ardhanārī naṭeśvaraṃ || 216 ||

nānā taṃtreṣu deveśi mama maṃtrāṇi yāni ca |
jñātavyāni sadā bhadre ṣaḍāmnāyeṣu tāni ca || 217 ||

vāmācāreṇa vā devi japtvā phalamavāpnuyāt |
dakṣiṇācāra yogena japtvā phalamavāpnuyāt || 218 ||

viṣopataśca śubhage mama maṃtrāṇi yāni ca |
sarvāmnāyena vidhinā śīghrakāla phalapradaḥ || 219 ||

nānā pāpaharā devī maṃtrāḥ kāmadughā priye |
yaṃ yaṃ maṃtraṃ jape devi vīrastadgatamānasaḥ || 220 ||

taṃ taṃ bhāvaṃ samāsādya phalaṃ tallabhate naraḥ |
tava maṃtrāṇi deveśi mama maṃtrāṇi yāni ca || 221 ||

yāni yāni prasiddhāni tāni tāni ca tāni ca |
yathā svayaṃbhuvā devi vedāścatvāra kīrtitaḥ || 222 ||

tātavyānādi saṃsiddhāṃ paryeṇya devatāḥ |
pāraṃparyepi te jñeyā śrutāmnāyeṣu bhedataḥ || 223 ||

tathā tvayi mayā proktā ṣaḍāmnāyāśca saṃnidhau |
sa cāmnāya śruti jñeyaḥ śrutiśca vedato labhet || 224 ||

atastvayāpi girije gopanīyaḥ svayonivat |

84b)

athātaḥ saṃpravakṣyāmi rahasyaṃ paramaṃ śubhaṃ || 225 ||

bahumaṃtrī yadā * * sādhako daiva yogataḥ |
atra kasya japaṃ kuryāt sajjanādibhireva ca || 226 ||

sarvadeva namaskāraṃ nityaṃ kuryāt prayatnataḥ |
jāpādikaṃ tatasyaiva yasya saṃgate manaḥ || 227 ||

gurorgṛhīta maṃtraṃ tu japtvā tyajati sādhakaḥ |
duṣṭācārāt pramādādvā ālasyādvāpi suṃdari || 228 ||

śaṃkayā vā gṛhītasya kathanaṃ yatra kutracit |
hīnavīryamavāpnoti maṃtrādikaṃ varānane || 229 ||

ityādi doṣanāśārthaṃ vidhānaṃ śṛṇu sāṃpratam |
prathamaṃ jananaṃ nāma jīvanaṃ tu dvitīyakaṃ || 230 ||

tṛtīyaṃ tāḍanaṃ nāma gopanaṃ daśamaṃ smṛtaṃ |
paṃcamamabhiṣekaśca vimukhī karṇaṣaṣṭhakam || 231 ||

āpyāyanaṃ saptamaṃ tu aṣṭamaṃ tarpaṇaṃ mataṃ |
navamaṃ dīpanaṃ nāma gopanaṃ daśamaṃ smṛtaṃ || 232 ||

manūnāṃ mātṛkā madhyāduddhāro jananaṃ mataṃ |
maṃtravarṇān japennityaṃ praṇavāṃtaritān kramāt || 233 ||

etajjīvanakaṃ nāma tāḍanaṃ śṛṇu dhāparaṃ |
manuvarṇān samālipya tāḍayeccaṃdanāṃbhasā || 234 ||

pratyekaṃ vāyunāmaṃtrī tāḍanaṃ nāma tat smṛtam || 235 ||

manulipya vidhānena yadā maṃtrārṇasaṃkhyayā |
aśvattha pallavairmaṃtramabhiṣiṃcedviśuddhaye || 236 ||

saṃciṃtyamanasā maṃtrī jyotirmaṃtreṇa nirdahet |
maṃtre malatraye devi vimalī karaṇe tvidam || 237 ||

tāla vyomāgni manuyuk daṃḍījyotīrthamanurmataḥ |
kuśodakena japtena pratyaṇaṃ prokṣaṇaṃ manoḥ || 238 ||

tena maṃtreṇa vidhivadetadāpyāyanaṃ śubhaṃ |
nayunā vāriṇā maṃtra tarpaṇaṃ tarpaṇaṃ bhavet || 239 ||

85a)

tāramāyā ramāyogaṃ manodvīpanamucyate |
japyamānasya gopanaṃ tvapanaṃtvaprakāśanam || 240 ||

ete ca daśasaṃskārāḥ sarvamaṃtreṣu gopitā |
etān kṛtā japen maṃtraṃ sa doṣarahitaḥ priye || 241 ||

nirguṇaṃ yatparaṃ brahma ākādi vivarjitaṃ |
sākāraṃ yad bhaved devi vahudhā tarpaṇādiṣu || 242 ||

dṛśyate tu tathā cātra rādyātvaṃ sarva dehinām |
ekamevāparaṃbrahma jyotirūpamanakṣaram || 243 ||

sākāraṃ yadi jāyeta svecchayā tu varānane |
rūpadvayaṃ tathā bhūtvā dehināṃ dehamavyayaṃ || 244 ||

bhakārāṃte ca tadbrahma liṃgākāraṃ svarūpataḥ |
kecit subhage jānaṃti liṃgākārasya rūpiṇaḥ || 245 ||

bhagākārasya seveta viduṣo jñāninaḥ sadā |
strījāti rūpā sarvatra sarvadeheṣu yā matā || 246 ||

sā śaktirūpā vijñeyā puruṣaḥ śivarūpavān |
tāsāṃ bhagastrikoṇaṃ ca kuṇḍaṃ proktaṃ tu cottamaṃ || 247 ||

puruṣasya liṃgaṃ yad devi śivo jñeyaḥ sanātanaḥ |
tatta teṣāṃ viśeṣāśca naradehe varānane || 248 ||

śaktiḥ śivaśca vijñeyo mama saṃketamuttamam |
bhagaḥ kuṃḍaṃ ca subhage śivo liṃgaṃ prakīrtitam || 249 ||

rajastu agniḥ subhage bhagamadhyeṣu kṣepaṇam |
ājyarūpaṃ mataṃ śukraṃ manohotā prakīrtitaḥ || 250 ||

phalarūpaṃ ca tatraiva eṣā saṃsārakāmanā |
evaṃ vijñāyayo maṃtrī manorūpaṃ ca brahmavit || 251 ||

nityaṃ homayitā devi tasya puṇyamanaṃtakam |
yaṃ yaṃ kāmādikaṃ devi manasā ciṃtyakārayet || 252 ||

na doṣastatra vijñeyastaṃ taṃ kāmamavāpnuyāt |
yathokta devatā cārādyathokta phalamaśnute || 253 ||

85b)

āyurlakṣmīryaśodevi kīrtiṃ ca mokṣamāpnuyāt |
asmin stotre ca samayā yāmayā parikīrtitāḥ || 254 ||

sā pūrvaṃ vijayākalpe caturthāṃsaṃprakīrtitāḥ |
imāṃ vidyāṃ ca taṃtresmin rahasyā ye prakīrtitāḥ || 255 ||

goptavyāśca prayatnena kathanīyā na kasyacit || 256 ||

gopyāgopya punargopyāgopyāgopyā punaḥ punaḥ || 256 ||

gopyāgopyā punargopyā jananījāra garbhavat |
aṃtṛśaktāśca subhage vahiḥ śaivā ca vaiṣṇavāḥ || 257 ||

evaṃ ye sādhakāloke phalamāyurnasaṃśayaḥ |
ācāro mama deveśi tavācāropi ca priye || 258 ||

divaso gopanaṃ kṛtvā rātrau caiva samācaret |
nānāśakti sahālāpairye kurvaṃti ca sādhakāḥ || 259 ||

te śīghrakālāṃ subhage phalaṃ prāptāśca mānavāḥ |
ādra śuṣkavibhāgena dvidhācāraḥ punaḥ śṛṇu || 260 ||

ādrācāraḥ sa vijñeyo makaraiḥ paṃcabhiryutaḥ |
makaraiḥ paṃcarahitaḥ śuṣkācāraḥ prakīrtitaḥ || 261 ||

kalau viśeṣato devi ādrācāra phalapradaḥ |
pūrvāmnāyeṣu kathitā nānā taṃtre ca devatāḥ || 262 ||

vidyāmaṃtra vibhāgena te devāścādrataḥ kalau |
viśeṣāt phaladā devi sādhakānāṃ jitātmanām || 263 ||

rahasyaṃ śṛṇu deveśi paramāṃ gopanaṃ sadā |
sarvāmnāyāśca kathitāstava pārśve pṛthak pṛthak || 264 ||

sarvebhyaścottarāmnāya paścāt saṃkīrtite mayā |
gopyādgopyataro guhyo guhyādguhyataro mahān || 265 ||

uttarāmnāya subhage sadā gopyaḥ prakīrtitaḥ |
yadivettvat samāloke nārī bhavati niścalā || 266 ||

86a)

matsamaḥ puruṣo devi sādhako yadi bhūtale |
bhrāṃti māyāti rahitastadā sādhayituṃ priye || 267 ||

saktaśca sādhako devi anyathā hāsyatāṃ vrajet |
āgamācārastu priye sarvadā gopanaḥ smṛtaḥ || 268 ||

uttarāmnāyo deveśi viśeṣād gopanaḥ kalau |
sādhakāstu kalau devi māyā nidrādi saṃyutaḥ || 269 ||

ajitendriyā loke yā yathoktācāravarjitāḥ |
ahaṃ vuddhiratā nityaṃ tasmādgopyādviśeṣataḥ || 270 ||

suparīkṣitāya putrāya vinītāya prakāśayet |
śraṣṭhebhaḥ sādhakebhyaśca na prakāśyaṃ kadācana || 271 ||

yadi cedvai varārohe sādhakopi prakāśayet |
siddhihānistu labhate sadā tasya prakāśanāt || 271 ||

atastu gopayed devi yaditvaṃ mama vallabhā |
uttarāmnāye yā mālā kathitā bhuvidurlabhā || 272 ||

tāsāmabhāve subhage mālāṃ śṛṇu vadāmyahaṃ |
atha varṇamayī mālā alābhe hastayarvajā || 273 ||

mahāśaṃkhamayī mālā abhāve sphāṭikī matā |
sphāṭikyāśca abhāve tu rudrākṣa phalanirmitā || 274 ||

rudrākṣamālā bhāve tu kamasya phalaiścayā |
āsanānyuttarāmnāye kathitāni śubhānane || 275 ||

sarvābhāve vyāghracarma aiṇaṃ vā kaṃvalādikaṃ |
yatra pūjā abhāve tu pratimāsu prapūjayet || 276 ||

jale agnau pṛthivyāṃ ca sūrye vā hṛdi suṃdari |
tāmre vā lekhayitvā tu nityaṃ vā sarpajet priye || 277 ||

dīpasya jyotirmadhye tu mūlamaṃtreṇa pūjayet |
sarvatra sarvapūjāṃsu mūle naiva prapūjayet || 278 ||

86b)

visarjanāṃta mūlena manasā brahmaciṃtayet |
sarvadravyādya bhāve tu ārdrakaṃ tu prakīrtitam || 279 ||

jalaṃ vā tatra kṣīraṃ vā bhakṣayet karmamācaret |
makāra paṃcābhāve tu paṃcamaṃ kārayet priye || 280 ||

abhāve paṃcame devi manasā paṃcamaṃ caret |
evaṃ śrutvā tato devi samayācāramuttamaṃ || 281 ||

sā śivā ca prasannā bhūdyāthā tathya prakāśanāt |
śivopyaṃtaḥ prasannobhūt svayaṃ ca parameśvaraḥ || 282 ||

tadā prasanna manasā uvāca girijāṃ prati |
sarvāṇyāgama taṃtrāṇi yāni yānyapi suṃdari || 283 ||

taṃtrādīṇyapi sarvāṇi vidyāmnāyādi kānyapi |
caturyugeṣu vartaṃte pārapāyopadeśataḥ || 284 ||

teṣāṃ vedayitā kecinna samarthosmi bhūtale |
kṛpayā tava deveśi kiṃcit kiṃ varṇitaṃ śubhaṃ || 285 ||

ato jñātvā mayā devi yat kiṃcidvarṇitaṃ śubhaṃ |
etatsarvaṃ tu niyataṃ sarvasvamida me priye || 286 ||

rājyaṃ deyaṃ śirodeyaṃ na deyaṃ taṃtramadbhutaṃ |
ṣaḍāmnāyeṣu kathitaṃ taṃtraṃ paramadurlabhaṃ || 287 ||

tathā gopyaṃ ca śubhage mātṛjārapadaṃ yathā |
yadi cedvai varārohe mayā tubhyaṃ prakāśitaṃ || 288 ||

atastu gopayennityaṃ yaditvaṃ mama vallabhā || 289 ||

iti śrīpārvatīśvarasaṃvāde samayācāraṃ sampūrṇam || 


śrīgurugaṇeśāya namaḥ || 

śrīmadbhairavaśekharaṃ pravilasaccaṃdrāmṛtaṃ plāvitaṃ 
kṣetrādhīśvarayoginī munigaṇaiḥ siddhaiḥ samārādhitaṃ | 
ānaṃdārṇavakaṃ parātmakamidaṃ sākṣāt trikhaṃḍāmṛtaṃ vande 
śrīprathamaṃkarāṃvujagataṃ pātraṃ viśuddhipradaṃ || 1 || 

87a)

haimaṃ mīna rasāvahaṃdathitayādattaṃ ca peyādibhiḥ kiṃciccaṃcala 
raktapaṃkajadṛśā tasmai samāveditam |
vāme svādutaraṃ viśuddhikaraṇaṃ pāṇau nidhāyātmake vaṃde pātramahaṃ 
dvitīyamadhunā naṃdaika saṃvardhanaṃ || 2 ||

sarvāmnāya kalākalāpa kalitaṃ kautūhala dyotanaṃ caṃdropendra kṛśānu 
śaṃbhu vasā brahmādibhiḥ sevitaṃ | 
dhyātaṃ devagaṇaiḥ paraṃ munivarairmokṣārthibhiḥ sarvadāḥ vaṃde 
pātramahaṃ tṛtīyamadhunā vijñānavodhakṣamaṃ || 3 ||

dravyaṃ mīnarasāvahaṃ harihara brahmādibhiḥ pūjitaṃ mudrā maithuna dharma 
karma nirataṃ kṣārāmlatiktāśritaṃ |
ācāryāṣṭaka siddhabhairava kulādhīśena saṃśodhitaṃ pāyāt 
paṃcamakāratatva sahitaṃ pātraṃ caturthaṃ namaḥ || 4 ||

sarvaṃ dharmakalāgamādhika paraṃ vedairmukhairbhāṣitaṃ devānāmapi 
durlabhaṃ sukhakaraṃ guptaṃ rahasyānvitaṃ |
ānaṃdodbhavanādaviṃdu paramā yogīna sadbhairavaṃ pītaṃ brahmamayaṃ 
sadoditakaraṃ pātraṃ bhaje paṃcamaṃ || 5 ||

chatraṃ cāmara bhadrapīṭha paramānaṃdodhikaḥ pātumāṃ rāmārājya 
manoharaṃ śubhakaraṃ saṃyojya sāmrājyadaṃ |
nānā vyādhi bhavāṃ *? kāra haraṇaṃ janmādi nirnāśanaṃ śrīmatsuṃdari 
tarpaṇādravarasaṃpātraṃ bhaje ṣaṣṭhamaṃ || 6 ||

jāgratsvapnasuṣupti tūryapurato caitanya sākṣīpradaṃ 
vidyudbhāskaracaṃdrasendra dhanuṣo jyotiḥ kalāvyādhitam |
īḍā piṃgala madhyamādi calayā satkuṇḍalī cordhagaṃ pātraṃ saptama 
pūraṇe natvarayānandādikaṃ pātumān || 7 ||

khaḍgaṃ pādukamajjanaṃ ca guṭikā sārasvataṃ yatpadaṃ 
mṛtyurvaṃcanamugrakālaharaṇaṃ dehasthitaṃ kāraṇaṃ |

87b)

vācā siddhikaraṃ manasthirakaraṃ vaśyājjagajjoṣitaṃ pātraṃ 
cāṣṭamamaṣṭasiddhikaraṇaṃ prauḍhaṃ prasannaṃ sadā || 8 ||

sarvānaṃdakaraṃ sadāśivapadaṃ dvaṃdvaikamuktipradaṃ 
sāmrājyaṃ sukhadaṃ manorathakaraṃ ajñānavidhvaṃsanaṃ |
āyuḥkīrtiyaśovivardhanakaraṃ saṃsāramohachidaṃ pātraṃ 
yannavanātha śaktijananaṃ prauḍhaḥ pratāpoditaṃ || 9 ||

iti śrīrudrayāmale tantre pātravandananavastotraṃ samāptaṃ ||


śrīgaṇeśāya namaḥ || 

atholūkakalpaḥ || 

rudrājñāpayati tena viṣṇusatvena ulūka āgaccha 2 praviśa 2 dhuna 2 ākarṣaya 2 
maṃḍala praveśaya 2 svāhā || ulūkasya śiraścaiva haritāla manaḥśilā |

anena cāṃjanaṃ kṛtvā dṛśyate sa carācaraṃ |
vidhānāni vicitrāṇi vīvarāṇi ca paśyati ||

ulūkasya vasā caiva navanītasamanvitaṃ |
gorocanasamāyuktā aṃtardhūmena pācayet ||

ajanenāṃjayennetraṃ dṛśyate sa carācaraṃ |
ulūkasya rasaṃ caiva ātmaraktasamanvitaṃ ||

trikaṭukena samāyuktaṃ aṃjayet tena cakṣuṣu |
adṛśyakaraṇaṃ sadyo nātra kāryā vicāraṇā ||

ulūkasya ca māṃsāni tagaraṃ caṃdanaṃ tathā |
kuṃkumena samāyuktaṃ peṣayedrocanā saha ||

annepānena dātavyaṃ strī vā puruṣe vaśyavā |
sarvavaśyaṃ bhavet tasya svātmaṃ sva ca parasva ca ||

ulūkasya ca pakṣāṇi viḍālasya nakhāni ca |
pādāpāṃśu samāsādya kākapakṣeṇa saiva hi ||

kaṭukīphalasamāyuktaṃ homayitvā vaśīkaraṃ |
vidveṣaśca na saṃdeho bhavate śatruṣu kṣayaṃ ||

ulūkasya tathāsthīni rājikātva ca meva ca || 

88a)

kaṭukītailasamāyuktā sodhyate sādhakottamaḥ |
mārayennātra saṃdeho sarvasyādehadhāraṇaṃ ||

atha maṃtraḥ || aṣṭottaraśataṃ japet || 

oṃ hrīṁ hraiṁ hraḥ huṃ phaṭ namaḥ || oṃ namo bhagavatyai āryatārā devyai purā 
devāsure yuddhe vivāhe vasya saṃsthitā |

tasya vāhanamatyugra ulūkonāmasottamaḥ |
tasyeṣṭe samāruhye dānavānāṃ vadhośritaḥ ||

śukra uvāca ||

kathaṃcaramate bhūmau kathamāhārameva ca |
kīdṛśaṃ karma kurute sa ca kāki tu kīdṛśī ||

alpāyuścayormatyai alpavīryastathāpare |
rogādayo na vādhyaṃte vahu kleśavaśaṃ kutaḥ ||

hitārthasarvasatvānāṃ vrūhi kāmāṃganāśanaḥ ||

īśvara uvāca ||

sādhu sādhu mahāvāho sādhakānāṃ hitāya ca |
vacanaṃ śṛṇu vakṣyāmi priyāsi tvaṃ yathākulaṃ ||

parvate himavatkūṭe vacanaṃ vahu bhayākule |
tataḥ pivati pānīyaṃ durgā durgā samukṣaye ||

tatra sthāne sthitau sau hi chubuko nāmanāmataḥ |
biḍāla sadṛśaṃ netra karṇau vāpi tathaiva ca ||

divākarastasya śatru māṃsāśī ca tathaiva ca |
divasaṃtiṣute netrau rātraucaryā samācare ||

adhunā saṃpravakṣyāmi lakṣaṇaṃ tasya tādṛśaṃ |
saubhāgyakaraṇaṃ sādhvī vidveṣoccāṭanaṃ tathā ||

cāturthikavināśīnaṃ sarvajvaravināśanaṃ |
ekāhikaṃ dvyāhikaṃ ca bhūtāpasmāranāśanaṃ ||

saṃprāṇa śamayā yāti garuḍasya ca pannaga |
ulūka cakṣurādāya gorocanasamanvitaṃ ||

vāriṇā saha dātavyaṃ vaśīkaraṇamuttamaṃ |
ulūka jihvā muddhṛtya dhartūrarasasamabhāvitaṃ ||

88b)

dhūpaṃ yasyā pradātavyaṃ vidveṣoccāṭanaṃ bhavet |
ulūkasya ca karṇau dvau piṃḍikā ca samanvitaṃ ||

sūkṣmacūrṇaṃ tataḥ kṛtvā mastake yasya nikṣipet |
atha pāneṣu bhakṣeṣu puṣpeṣu tilakeṣu ca || 

gaṃdhayukte tathāvastre yasya dadyāt kadācana |
nārī tasya vaśaṃ yāṃti svātmanena dhanena vā ||

janāḥ sarve vaśaṃ yāṃti yāvajjīvaṃ na saṃśayaḥ |
niśācarasya netre dve madhu jyeṣṭiḥkayai saha ||

haritālasya karṣau dvau kākamācī samāṃsakaiḥ |
aṃtardhūmaṃ dahet sarvaṃ chāgī mūtreṇa bhāvayet ||

netrāṇāmaṃjanaṃ dadyāccāturthika vināśanaṃ |
maṃgasya tadromāṇi yavasaktu samanvitaṃ ||

tilatailenasaṃyuktaṃ yasya dhūpaṃ pradā * yet |
bhūtagrahā ca kuṣmāṃḍāṃ ḍākinī sākinī tathā ||

nāmamātreṇa dattena kurvaṃtyā veśaṇaṃ kṣaṇāt |
palāyaṃte tato sarve daśāsu vidaśāsu ca ||

kṣayamā * stathāyāṃti siddhagaṇā mṛgā iva |
ulūka dakṣiṇaṃ pakṣaṃ śvetasūtreṇa vaṃdhayet ||

dakṣiṇe karṇamūle tu dvyāhikaṃ harati jvaraṃ |
ulūkasyottaraṃ pakṣaṃ raktasūtreṇavaṃdhayet ||

dakṣiṇe karṇamūle tu tryāhikaṃ harati jvaraṃ |
māṃgalyaṃ pucchapakṣaistu paṃcaraṃgena bhāvitaḥ ||

yasya pakṣagale vadhvā tryāhikaṃ tasya naśyati |
vadhātu dakṣiṇe vāhumaṃgalyaṃ dakṣiṇe padaṃ ||

pūrvoktaṃ cākṣayaṃ dadyā sakra vījapraṇāśanaṃ |

89a)

ulūkasya padaṃ vāmaṃbhujā vāmena baṃdhayet ||

duṣṭajvarapraśamanaṃ sarvajvaravināśanaṃ |
niśācarasya raktastu dvistrī rakta samaṃnvitaṃ ||

yasya nāma likhedbhūrje kṛṣṇasūtreṇa veṣṭayet |
śikhāgre vaṃdhayitvā tu tasya coccāṭanottamaṃ ||

tataḥ kṣīreṇasaṃkṣālya punaḥ śāṃti bhaviṣyati |
ulūksaya ca māṃsāni dhūpaṃ yasya pradāpayet ||

sarve grahā vinaśyaṃti nātra kāryā vicāraṇā |
ulūkasya tathā cāṃtraṃ lepo yasya pradāpayet ||

ekaviṃśasamāyukto sorśarogaiḥ pramucyate |
piṃḍikā kaṃḍurogaiśca mukto bhavati tatkṣaṇāt ||

sarve rogāḥ palāyaṃte siṃhasyāgre gajā iva |
ulūkasya tu pādaṃ tu śrotojanasamanvitaṃ ||

chāyāśuṣkaṃ tato kṛtvā netrāṇāmaṃjayet tu yaḥ |
dattamātreṇa tenaiva sodṛśo bhavati kṣaṇāt ||

nirmalāni ca netrāṇi sadā tasya bhavaṃti ca |
idaṃ rahasyaṃ paramaṃ na deyaṃ yasya kasyacit ||

pāpātmeṣu na dātavyaṃ dātavyaṃ bhaktavatsale |
ityau casanase śāstre kalpaṃ naktacaraṃ alaṃ ||

atha dvitīya kalpavarvaraṣyasyaliṣyate || 
varvaro rātri pakṣinī sāyomaṭate sadā ||

tasya karmaṃ ca kiṃ proktaṃ prasādaṃ kuru saṃkara ||

śiva uvāca ||

śṛṇu devi pradātavyaṃ rahasyaṃ paramaṃ priye |
niśāyāṃ ramate śopi mācuṣoṇāṃ vidyāṣu ca ||

śaunako nāma ṛṣayaḥ maṃgalo nāma saṃbhavaḥ |
tasya śrāpadadau brahmā ulūko pakṣiko bhavet ||

89b)

tasya karma pravakṣyāmi vidhānena tu pārvati |
na tithirna ca nakṣatraṃ na ca nātyopavāsanaṃ || 

na vāraṃ na japo homaṃ kālavelādivarjitaṃ |
kevalaṃ bhāvanāgamyaṃ kuryāt karmaṃ yathocitaṃ ||

ulūkaśaunakaścaiva * vārārātri pakṣikaḥ |
maṃgalasthalaśiraḥ ṣaṭnāmāni tasya ca ||

atha ulūkasya prayogaḥ || 

nāmuktāṃ mohanastaṃbhane uccāṭanaṃ rakṣaṇaṃ māraṇaṃ vaśīkaraṇa 
vyayet || yaduktaṃ ulūkasya ca netre ca rocanāgaurasarṣapā | 

kuṃkumaṃ nāgapuṣpaṃ ca samabhāgāni kārayet || 
neśaptadivasaṃ bhūṣaṃḍanidhāpayet || 

yasya dadyāmukhovāsaṃ sa vasyo maraṇāṃtakaṃ |
ulūkasya ca netre dve mārjarasya tathaiva ca ||

ekatra militaṃ kṛtvā vaktrī kuryād vicakṣaṇaḥ |
mahātailena prajvālya śmaśāne vā catuṣpathe ||

tathaiva kajjalaṃ grāhyaṃ netre tatkālamaṃjayet |
dattamātreṇa tenaiva naṣṭacchāyo bhaven naraḥ ||

ulūkacaṃcu saṃgrāhya gorocanā kuṃkumena tu |
tatsamaṃ nāgapuṣpeṣu samabhāgena cūrṇayet ||

anena tilakaṃ kuryāt trailokyaṃ vaśamānayet |
ulūkasya ca jihvāyā ajā gaṃdha manaḥśilā ||

vacācarmavaṭaṃ kuṣṭaṃ matsyā śṛṃgāvarocanaṃ |
kuṃkumaṃ cāśvalālāśu gomūtreṇa ca peṣaṇāt ||

anena tilakaṃ kuryāt rājastrīvaśamānayet |
ulūkasya śirogrāhyaṃ vāyasaścavastathā ||

ekatra dhūpadi ca tu vidveṣo jāyate kṣaṇāt |
ulūkasya ca grīvāyāṃ mārjārasya nakhastathā ||

90a)

unmattakarasaṃgrāhya niṃbakāṣṭhāsthi mānuṣaṃ |
ekatra guṭikāṃ kṛtvā śatruhāreṣu nikṣipet ||

uccāṭayen na saṃdeho yadi śatrasamopi ca |
ulūkasya tu vai kroḍaṃ matsyatailena varvapet ||

mahākekṣe dadedagdhaṃ navebhāṃḍena dāpayet |
cuhlyāgre tatkṣipet bhāṃḍaṃ yāvat saptadināni ca ||

astame divase prāpte mṛyate taṃtu tatkṣaṇāt |
ulūkasya tu pakṣāni aṃtardhūmena dāpayet ||

sūkṣmacūrṇaṃ tataḥ kṛtvā ghṛtena sahapācayet |
tenaivājñita netrastu lokānāṃ kurute vaśaṃ ||

ulūka māṃsa netre ca mahāmajjā tathaiva ca |
rocanena kṣataṃ yuktaṃ matsyatailena bhāvayet ||

tat tailaṃ grāhaye yatnāt śarīrobhyaṃjanaṃ tataḥ |
tena pṛṣṭhe vaśaṃ yāṃti yāvajjīvaṃ na saṃśayaḥ ||

ulūkasya tu cāsthīni grāhayecca tathaiva ca |
ajāstu mānuṣasyāsthi tat yuktaṃ svātmane tumaṃ ||

anena lepayelliṃgaṃ pramadāni ca vaśīkaraṃ |
ulūkasya padaṃ raktaṃ anāmaraktalocanaṃ ||

likhitvā sādhyanāmnaiva yā pādyaṃ ca saṃpuṭaṃ |
bhūrjapatre tu saṃrakṣet raktasūtreṇa veṣṭayet ||

vāhukaṃṭhe śikhāyāṃ vā dhārayet taṃ vaśaṃ nayet |
ulūkasya kākapakṣāṇi sarpasyāpi ca kaṃcukīṃ ||

mūṣakaśca tathā viṣṭā guggulaṃ ghṛtameva ca |
eṣa dhūpavaraṃ coktaṃ sarvaduṣṭavināśanaṃ ||

skaṃdana nadīgaṇā sadyāpavanā brahmarākṣasā |
atigrahaśca ḍākinyā dhūponmādana nāśanaṃ ||

datta mātreṇa dhūpeṇa duṣṭārāśu palāyate |

90b)

ulūkasya ca jaṃghā ca parā ca taparīṣakaṃ ||

rocanaṃ kuṃkumaṃ caiva tilakaṃ kārayet tataḥ |
dṛṣṭamātreṇa tenaiva vaśyo bhavati garvitā ||

ulūkasya samagraṃ vai aṃtardhūpena dāpayet |
sūkṣmacūrṇaṃ tato kṛtvā chāgī mūtreṇa bhāvayet ||

yamūtra bhāvayedyala śarīre cānulepayet |
lepamātreṇa teṇaiva sadyo jvaranāśanaṃ ||

anya karma sahasrāṇi kurute nātra saṃśayaḥ |
ulūkasya śirogrāhyā hari bālamanaḥśilā ||

anenāṃ jayate cakṣuḥ paśyate sa carācaraṃ |
atha padādi tasyaiva dahyayitvā suvarṇayet ||

pādalepo pradātavya yojanānāṃ śataṃ vrajet |
ulūkasya jihvāyā kālīṣya vahumālatī ||

saṃyutaṃ tena kṛtvā ca guṭikā trilohena tu veṣṭayet |
mukhaprakṣepa mātreṇa dṛśyo bhavati tatkṣaṇāt ||

ulūkasya tu pakṣāṇi maṃtritāni ca saptadhā |
sthāpayitvānyapi dvāre yāvacchatra matadgataṃ ||

atha maṃtraḥ ||

oṃ namo kālarātri triśūlahastamahiṣavāhini rudrakapālamālākṛtaśeṣare 
āgaccha bhagavatī atulavalakāriṇī sarvakarmāṇimeva saṃkuru maheśvara 
ājñāpayati || śrīṃ śrīṃ śrīṃ phaṭ svāhā || 

ulūkasya ca viṣṭhā ca vālāmotho susaṃyutaṃ || 
dadyāt śirasi yasyaiva sa vaśyo marāṇānvitaṃ || 

ulūkasya tu liṃgāni pārāvata purīṣakaṃ |
rocanā kuṃkumairyuktaṃ tilakaṃ kārayet tataḥ ||

ulūka hṛdayaṃ grāhya gorocanasamāstute |

91)

saptavārānmaṃtrayitvā cakṣustenaivamaṃjayet ||

dṛṣṭamātreṇa tenaiva tasyaiva vaśyo bhavati tatkṣaṇaṃ ||

atha maṃtra pravakṣyāmi yaddatto śaṃbhunā mune |
sarvasiddhikaraṃ hyeta sarvasṛṣṭi pradāyakaṃ ||

oṃ namo mahāyakṣiṇī amukavaśamānaya svāhā ||

chuchuṃdarī khaṃjarīstu kṣārakoṭa prapeṣayet |
māyāmādāstu saṃyukta caturthyāṃ ca ravau dine ||

viṃdunāda sthitaṃ mūrdhni prathamaṃ vījamuktamaṃ |
paṃcamasyā dvitīyaṃ tu paṃcamasvaravedine ||

visargayuktaṃ deveśi tṛtīyaṃ varṇamuttamaṃ |
sūyamajjāṃ svaropete viṃduyuktaṃ sureśvari ||

caturthe bhavate vipra svara uṣaṣṭhe prakīrtiṇa |
oṃkārayuktaṃ ca tayā namaskāraṃ tu vinyaset ||

aṣṭākṣaramidaṃ maṃtraṃ sarvasiddhipradāyakāṃ ||

oṃ namo lohitapiṃgalāya mātaṃgarājāya strīṇāṃ rudhirastaṃbhaya 2 mudga 2 
laka 2 kīlaya 2 cili 2 svāhā || ayaṃ strīṇāmatirajonivāraṇamaṃtra || 

iti dvitīyakalpaṃ ca ulūkasya alaṃkṛtaṃ || śubhamastu || 





###########   END OF FILE  #######
